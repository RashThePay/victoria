عصر ویکتوریا

بازی «عصر ویکتوریا» به تقابلات سیاسی و اجتماعی قرن نوزده میلادی می‌پردازد. در این بازی هر بازیکن رهبری یکی از ۸ گروه‌ سیاسی را برعهده دارد. برخی از گروه‌های سیاسی تلاش می‌کنند از روش‌های مختلف نفوذ سیاسی و پشتوانه‌ی اجتماعی خود را افزایش دهند و قوانینی را تصویب کنند که با ارزش‌های آن‌ها سازگاری دارد. در مقابل سایر گروه‌های سیاسی تلاش می‌کنند از حاکمیت و سلطه‌ی خود دفاع کرده و سنت‌های قدیمی در اداره‌ی کشور را حفظ کنند.

# 🔁روش بازی​

هر بازیکن به‌طور علنی رهبر یکی از گروه‌های سیاسی (اربابان، مذهبیون، نیروهای مسلح، روستاییان، سرمایه‌داران، خرده‌بورژوازی، روشنفکران و اتحادیه کارگران) است. هر گروه سیاسی در بازی به دنبال تصویب قوانین مطلوب خود است و از قدرت رای خود برای آن استفاده می‌کند.

هر گروه همچنین مقداری نفوذ دارد که با اقدامات مختلف کم و زیاد می‌شود. نفوذ برابر است با نسبت قدرت سیاسی گروه به مجموع قدرت سیاسی کل گروه‌ها. قدرت سیاسی هر گروه از گرایش اقشار مختلف به آن گروه به دست می‌آید.

در هر زمان از بازی (به جز زمانی که حکومت آنارشی باشد)، یک گروه سیاسی گروه حاکم است و با تصویب قوانین مختلف و اتفاقات بازی، گروه حاکم عوض می‌شود.

بازی از چند راند تشکیل شده و هر راند به سه فاز پیشنهاد قانون، تصویب قانون و اجرای آن تقسیم می‌شود. در فاز پیشنهاد، یک یا چند قانون توسط گروه حاکم یا سایر گروه‌ها (بسته به نوع حکومت) پیشنهاد می‌شود. در فاز تصویب، گروه‌ها موافقت یا مخالفت خود را اعلام می‌کنند و مشخص می‌شود که قانون تصویب خواهد شد یا خیر. در فاز اجرا، پیامد‌های تصویب یا عدم تصویب قوانین پیشنهادی (که از قبل مشخص است) اعمال می‌شود.

همچنین در فاز اجرایی، هر گروه سیاسی و همچنین گروه حاکم می‌تواند اقدامات خاصی را انجام دهد که بر وضعیت کشور تاثیر می‌گذارد.

بازی از سال ۱۸۰۰ آغاز شده و هر راند معادل ۵ سال است. بازی بعد از ۲۰ راند به پایان می‌رسد، گرچه ممکن است طی اتفاقات مختلف زودتر به پایان برسد. با پایان بازی امتیاز هر گروه بسته به عملکردش محاسبه شده و برنده مشخص می‌شود.

# 📊نشانگرها

وضعیت کشوری که شما در آن قرار دارید، با تعدادی نشانگر مشخص می‌شود. اقداماتی که انجام می‌دهید و قوانینی که تصویب می‌کنید روی این نشانگرها تاثیر دارند.

## ⚖️مشروعیت​

نشانگر میزان مرجعیت و صلاحیت حاکمیت نزد مردم است. مشروعیت بسته به نوع حکومت و بر اساس نفوذ گروه‌ها محاسبه می‌شود و اقدامات و قوانین نیز ممکن است روی آن تاثیر بگذارد.

در تمام انواع حکومت‌، مشروعیت پایه بر اساس فرمول زیر محاسبه می‌شود. (CR نفوذ حاکم و CO نفوذ اپوزیسیون است.)

سپس بر اساس نوع حکومت، این عدد ضربدر ضریب مخصوصی می‌شود و بعد تاثیر اقدامات و قوانین روی آن اعمال می‌شود.

## ✊مخالفان و طرفداران

نشانگر تعداد مخالفان سرسخت و رادیکال حکومت، و طرفداران حامی و فعال حکومت در بین عامه مردم است.

هر گروه می‌تواند پس از تصویب یا عدم تصویب یک قانون، در صورتی که نتیجه مطابق نظرش نباشد، به تعداد مخالفان و در صورتی که نتیجه مطابق نظرش باشد، به تعداد طرفداران اضافه کند. حداکثر این افزایش برای هر گروه در هر دو حالت برابر با فرمول زیر است:

برای مثال اگر نفوذ شما ۲۰٪ و مشروعیت حکومت ۵۰٪ باشد، می‌توانید تا ۵۰ هزار نفر به جمعیت مخالفان یا طرفداران حکومت اضافه کنید.

در پایان هر ۵ سال اگر رضایت کل جامعه بیشتر از ۱٪ باشد ۵۰ هزار نفر به طرفداران و اگر کمتر از ۱٪- باشد ۵۰ هزار نفر به مخالفان اضافه خواهد شد.

همچنین در پایان هر ۵ سال، به اندازه ۲۰ درصد مخالفان از طرفداران و به اندازه ۲۰ درصد طرفداران از مخالفان کم خواهد شد.

تعداد طرفداران و مخالفان در ابتدای بازی هر کدام برابر با ۲۵۰ هزار نفر است.

## 🔒امنیت

نشانگر سطح امنیت و ثبات، توانایی مقابله با تهدید‌های داخلی و خارجی و عدم احتمال شورش در کشور است.

به‌طور کلی درصد امنیت این شکل محاسبه می‌شود:

کاهش امنیت روی قدرت سیاسی گروه حاکم تاثیر مستقیم دارد و به ازای هر ۲٪ کاهش امنیت زیر ۵۰٪، قدرت سیاسی گروه حاکم ۱٪ کاهش می‌یابد.

درصورتی که امنیت به زیر ۱۰٪ برسد، کشور تجزیه می‌شود. ​

## 🪖 قدرت نظامی

نشانگر قدرت ارتش در کشور است و بسته به تعداد پادگان‌ها و قوانین تصویب‌شده محاسبه می‌شود.

## 🔬نوآوری

نشانگر سرعت پیشرفت کشور در علوم فناوری و اجتماعی است. به‌طور پایه برابر با ۱ است و با اقدامات و قوانین مختلف کم یا زیاد می‌شود. نوآوری هیچ گاه کمتر از صفر نمی‌شود و در هر راند نمی‌تواند بیشتر از دوبرابر نرخ سواد در کشور باشد.

## 🚀پیشرفت

نشانگر پیشرفت فرهنگی و فناوری است. در آغاز بازی برابر با صفر درصد است و در پایان هر ۵ سال عدد نشانگر نوآوری به آن اضافه می‌شود. با رسیدن پیشرفت به ۱۰۰ درصد، کشور وارد عصر مدرن می‌شود.

همچنین با رسیدن پیشرفت به درصدهای ۱۵٪، ۳۰٪، ۴۵٪، ۶۰٪ و ۷۵٪ درصد کشور به سطوح جدیدی از علم و فناوری می‌رسد. تصویب برخی از قوانین ،انجام برخی از اقدامات و حتی عملکرد برخی ساختمان‌ها به رسیدن به این سطوح پیشرفت بستگی دارد.

## ✍نرخ سواد

نشانگر درصد جمعیت باسواد در کل کشور است. به جز رعایا، کارگران و سربازان، سایر اقشار همیشه باسواد محسوب می‌شوند. برای اطلاعات بیشتر به بخش مردم > سواد و آموزش مراجعه کنید.

## 📖 سطح آموزش

نشانگر گستردگی فعالیت‌های آموزشی ابتدایی در کشور است. سطح آموزش به‌طور پایه برابر با ۰.۶ است و به ازای هر دانشگاه عددی به آن اضافه می‌شود. سپس تاثیر سطح دسترسی به آموزش (که به‌طور پایه ۱۰۰٪ است) بر آن اعمال می‌شود.

هر ۵ سال به میزان سطح آموزش در ۲۰ سال قبل از آن، به تعداد باسوادها در کشور اضافه می‌شود. این برابر با ۱۰۰ هزار نفر به ازای هر واحد آموزش در هر ۵ سال است که البته مرگ‌ومیر باسوادها در کشور از آن کم می‌شود.

## 🏗️زیرساخت

نشانگر میزان پیشرفته و گسترده بودن زیرساخت کشور است. زیرساخت هم سرعت ساخت‌وساز در کشور و هم ظرفیت آن را مشخص می‌کند. در آغاز بازی زیرساخت برابر با ۶۰ است و حداکثر به ۳۰۰ می‌رسد. در آغاز بازی ۵۳ واحد از ۶۰ واحد زیرساخت پر شده است.

هر ساختمان بسته به نوع خود بخشی از زیرساخت کشور را اشغال می‌کند. هر کارخانه یا معدن ۲ زیرساخت و هر مزرعه، دانشگاه، اداره دولتی یا پادگان نیز ۱ زیرساخت اشغال می‌کند. سایر ساختمان‌ها زیرساخت اشغال نمی‌کنند. برای ساخت ساختمان جدید باید زیرساخت آزاد کافی برای آن وجود داشته باشد.

زیرساخت کل کشور (اشغال‌شده یا نشده) سرعت ساخت‌وساز کشور را نیز مشخص می‌کند. به ازای هر ۱۰ واحد زیر ساخت، ۱ سهمیه ساخت‌وساز آزاد می‌شود. سهمیه‌های ساخت‌وساز در آغاز بازی ۶ هستند که بین بخش خصوصی و دولتی تقسیم می‌شود. هر بخش فقط می‌تواند به اندازه سهمیه‌های ساخت‌وسازش در هر راند ساختمان جدید بسازد.

## 🤝بخش خصوصی

شامل کارخانه‌ها، مزارع و معادنی است که متعلق به دولت نیستند. مهم‌ترین سرمایه‌گذاران در بخش خصوصی اشراف و تاجران هستند. در ابتدای بازی تاجران ۱۰ کارخانه و اشراف ۲۵ مزرعه دارند که بخش خصوصی کشور را تشکیل می‌دهد.

گروه‌های سیاسی (اربابان برای اشراف و سرمایه‌گذاران برای تاجران) می‌توانند در بخش خصوصی ساخت‌وساز انجام دهند.

## 📦عرضه و تقاضا

در هر راند نشانگر عرضه برابر است با مجموع کل تولید خالص + حجم واردات کشور، و نشانگر تقاضا برابر است با مجموع کل نیازهای جمعیت + حجم صادرات کشور.

نیازهای جمعیت از مجموع حاصل‌ضرب جمعیت در ضریب ثروت هر قشر به دست می‌آید. مثلا هر یک نفر از اشراف، ۵ واحد به نیازهای جمعیت اضافه می‌کند.

اگر عرضه بیشتر از تقاضا باشد، کالاها ارزان شده و اگر تقاضا بیشتر از عرضه باشد، کالاها گران می‌شوند. درصد گرانی یا ارزانی کالاها برابر است با:

# 👥مردم

جمعیت کل کشور بر اساس شغل و منبع درآمد به ۱۴ قشر مختلف تقسیم می‌شود. هر کدام از این اقشار جمعیت، ثروت، سطح انتظار و قدرت سیاسی مشخصی دارند که با اقدامات و قوانین مختلف قابل تغییر است. قدرت سیاسی هر قشر حاصل ضرب جمعیت، ثروت و تاثیرگذاری آن است که تاثیرگذاری هر جمعیت به قوانین و عوامل مختلف بستگی دارد.

## 🦺مشاغل

به ازای هر ساختمان که در کشور وجود دارد، تعدادی از مردم در آن کار می‌کنند. در ابتدای بازی از ۶.۲ میلیون نفر جمعیت کشور، ۵ میلیون نفر رعیت هستند و در روستا کار می‌کنند. به ازای هر روستا، یک عمارت داریم که محل کار اشراف است و تعدادی روحانی و کارگر هم دارد.

به ازای هر کارخانه، مزرعه، معدن، دانشگاه، اداره دولتی یا پادگان، برای ۲۰ هزار نفر شغل ایجاد می‌شود. تعداد مشاغلی از هر قشر که یک ساختمان ایجاد می‌کند، بسته به قوانین و سطح ساختمان متفاوت است، مثلا یک پادگان در سطح ابتدایی ۱۰۰۰ افسر و ۱۹ هزار سرباز استخدام می‌کند.

برای استخدام کارگر یا سرباز نیازی به سواد نیست، اما برای سایر مشاغل، استخدامی باید سواد داشته باشد. برای انتقال افراد به ساختمان جدید، ابتدا از تعداد رعیت‌های باسواد کم می‌شود. اگر رعیت باسواد نداشته باشیم، کارگران یا سربازان باسواد به ساختمان جدید منقل شده و رعیت‌های بی‌سواد جای آن‌ها را می‌گیرند.

## 📕سواد و آموزش

در بازی سواد فقط برای رعایا، کارگران و سربازان تعریف می‌شود و سایر اقشار همیشه باسواد محسوب می‌شوند. در ابتدای بازی فقط ۲ درصد سربازان، ۱ درصد کارگران و ۰.۵ درصد رعیت‌ها سواد دارند که مجموعاً حدود ۶۴ هزار نفر از این سه قشر می‌شود. مجموع افراد باسواد در ابتدای بازی ۴۰۰ هزار نفر معادل حدود ۶.۶٪ کل جمعیت است.

افزایش تعداد افراد باسواد به سطح آموزش کشور بستگی دارد. به ازای هر ۱ واحد سطح آموزش، هر ۵ سال صد هزار نفر آموزش دریافت می‌کنند. همچنین باید توجه کرد که هر ۵ سال به‌طور طبیعی حدود ۱۶٪ افراد باسواد می‌میرند. بعد از محاسبه افراد آموزش‌دیده و مرگ‌ومیر باسوادها، هر ۵ سال تعدادی به باسوادها اضافه می‌شود.

سطح آموزش به تعداد دانشگاه‌ها و شاخص دسترسی به آموزش بستگی دارد. هر دانشگاه به‌طور پایه ۱ واحد سطح آموزش را بالا می‌برد. شاخص دسترسی در ابتدای بازی ۱۰۰٪ است و با تصویب قوانین مختلف بیشتر می‌شود. در ابتدای بازی سطح آموزش با صفر دانشگاه به‌طور پایه (با احتساب قانون زمین‌داری فئودالی) برابر با ۰.۶ است که می‌توان آن را به یادگیری سواد از روش‌های متفرقه ارتباط داد.

برای مثال با ۳ دانشگاه سطح ۱ و شاخص دسترسی ۱۵۰٪، سطح آموزش برابر با ۳×۱×۱.۵ + ۰.۶ یعنی ۵.۱ است.

## 🧲گرایش سیاسی

هر قشر به گروه‌های سیاسی مختلف گرایش متفاوتی دارد. قدرت سیاسی هر قشر به نسبت گرایش‌های آن قشر بین گروه‌ها تقسیم می‌شود. مثلا در جدول زیر، ۱۰۰ گرایش از ۱۸۰ گرایش کارگران به اتحادیه کارگران است و این یعنی حدود ۵۵٪ (۱۰۰ تقسیم بر ۱۸۰) قدرت سیاسی کارگران به اتحادیه کارگران می‌رسد.

جدول گرایش پایه هر قشر به هر گروه سیاسی به شکل زیر است.

| اقشار | اربابان | مذهبیون | نیروهای مسلح | روستاییان | سرمایه‌داران | خرده‌بورژوازی | روشنفکران | اتحادیه کارگران | مجموع |
| --- | --- | --- | --- | --- | --- | --- | --- | --- | --- |
| 🎩 اشراف | 250 | 30  | 60  | 0   | 0   | 0   | 45  | 0   | 385 |
| 💰 تاجران | 0   | 30  | 0   | 0   | 270 | 0   | 70  | 0   | 370 |
| 🎖️ افسران | 25  | 30  | 250 | 0   | 0   | 50  | 0   | 0   | 355 |
| 💼 مدیران | 0   | 30  | 0   | 0   | 0   | 50  | 170 | 25  | 275 |
| 📚 فرهنگیان | 0   | 30  | 0   | 0   | 0   | 50  | 270 | 25  | 375 |
| ⛪ روحانیان | 50  | 280 | 0   | 20  | 0   | 40  | 20  | 20  | 430 |
| 📐 مهندسان | 0   | 30  | 0   | 0   | 60  | 100 | 20  | 25  | 235 |
| ⚖️ مغازه‌داران | 0   | 30  | 0   | 0   | 60  | 300 | 20  | 0   | 410 |
| 🌾 کشاورزان | 35  | 30  | 0   | 300 | 0   | 0   | 0   | 0   | 365 |
| ✒️ کارمندان | 0   | 30  | 0   | 0   | 0   | 125 | 70  | 50  | 275 |
| 🔧 ماشین‌کاران | 0   | 30  | 0   | 0   | 0   | 25  | 20  | 150 | 225 |
| 🪖 سربازان | 0   | 30  | 100 | 0   | 0   | 25  | 0   | 50  | 205 |
| 🔨 کارگران | 0   | 30  | 0   | 25  | 0   | 25  | 0   | 100 | 180 |
| 🛖 رعایا | 0   | 130 | 0   | 300 | 0   | 0   | 0   | 0   | 430 |

برای نحوه‌ی محاسبه‌ی گرایش هر قشر به هر گروه سیاسی، به توضیحات گروه‌های سیاسی مراجعه کنید.

## 💸ثروت و درآمد

هر قشری یک ثروت پایه دارد که بیان‌کننده سطح کیفیت زندگی آن قشر است و در طول بازی تغییری نمی‌کند. همچنین برای هر قشر یک ضریب ثروت وجود دارد، عددی که نشان‌دهنده‌ی اختلاف طبقاتی میان اقشار است.

درآمد پایه هر قشر برابر با ثروت‌ پایه آن قشر به علاوه ۱۰٪ ثروت پایه به ازای هر واحد ضریب ثروت است. برای مثال برای فرهنگیان با ثروت پایه ۱۰ و ضریب ثروت ۴، درآمد پایه برابر با ۱۰ + ۱۰×۴×۰.۱ = ۱۰+۴ = ۱۴ می‌شود.

همچنین هر قشر ممکن است سهمی از سود ساختمان‌ها را داشته باشد که به آن رشد سرمایه می‌گوییم. در حالت عادی فقط اشراف از عمارت‌ها، تاجران از بنگاه‌ها، و روحانیان و مغازه‌داران از شهرها رشد سرمایه دارند. رشد سرمایه برابر است با سود حاصل از ساختمان × ۱۰۰۰ تقسیم بر تعداد افرادی که از آن قشر در ساختمان کار می‌کنند. مثلا به ازای هر شهر با سود ۲، که در آن ۲۰۰۰ مغازه‌دار کار می‌کنند، رشد سرمایه مغازه‌داران برابر با ۱ واحد می‌شود.

هر قشر همچنین باید برای نیازهای خود هزینه کند. هزینه‌ی زندگی هر قشر برابر است با ثروت پایه که میزان گرانی یا ارزانی کالاها به نسبت ضریب ثروت هر قشر بر آن اعمال می‌شود. برای مثال هزینه‌های زندگی قشر فرهنگیان با ثروت ۱۰ و ضریب ثروت ۴، درصورتی که گرانی ۲۵٪ باشد، برابر است با ۱۰×(۱۰۰٪+۲۵٪×۰.۴) = ۱۰×۱۱۰٪ = ۱۱.

ثروت نهایی هر قشر در هر راند برابر است با درآمد کل (درآمد پایه و رشد سرمایه) آن قشر منهای هزینه‌های زندگی و مالیات، که تا یک رقم اعشار به پایین رند می‌شود.

جدول زیر ثروت پایه و ضریب ثروت هر قشر و همچنین جمعیت آن‌ها در ابتدای بازی را نشان می‌دهد.

| اقشار | جمعیت | ثروت پایه | ضریب ثروت |
| --- | --- | --- | --- |
| 🎩 اشراف | 53,200 | 20  | 5   |
| 💰 تاجران | 2,000 | 20  | 5   |
| 🎖️ افسران | 6,000 | 10  | 5   |
| 💼 مدیران | 0   | 10  | 4   |
| 📚 فرهنگیان | 0   | 10  | 4   |
| ⛪ روحانیان | 109,400 | 10  | 3   |
| 📐 مهندسان | 0   | 10  | 3   |
| ⚖️ مغازه‌داران | 32,000 | 10  | 3   |
| 🌾 کشاورزان | 100,000 | 10  | 2   |
| ✒️ کارمندان | 19,000 | 7   | 1.5 |
| 🔧 ماشین‌کاران | 0   | 7   | 1.5 |
| 🪖 سربازان | 114,000 | 7   | 1.5 |
| 🔨 کارگران | 740,400 | 5   | 1   |
| 🛖 رعایا | 4,824,000 | 5   | 0.2 |

## 😊 رضایت

نشانگر میزان رضایت یا نارضایتی اقشار مختلف است. رضایت می‌تواند از ۱۰۰٪- تا ۱۰۰٪ باشد. افزایش درآمد و کاهش هزینه‌ها و مالیات‌ها رضایت اقشار را بالا می‌برد. رضایت طبق فرمول زیر محاسبه می‌شود:

# 🏢 ساختمان‌ها

## 🏭 کارخانه

محل تولید و صنعت هستند و ممکن است به دست دولت یا بخش خصوصی ساخته شوند. هر کارخانه یک سطح تولید از بین تولید دستی، کارگاهی، مهندسی و ماشینی دارد که بر سود حاصل و تعداد کارکنان از هر قشر تاثیر می‌گذارد. اگر نشانگر پیشرفت به حد لازم رسیده باشد، مالک کارخانه (دولت، اربابان یا سرمایه‌داران) می‌تواند سطح تولید هر کارخانه را ارتقا دهد یا پایین بیاورد، به شرطی نیروی کار کافی برایش وجود داشته باشد.

| سطح تولید | پیشرفت لازم | دستمزد | تولید خالص | کارگران | ماشین‌کاران | مغازه‌داران | مهندسان |
| --- | --- | --- | --- | --- | --- | --- | --- |
| تولید دستی | ۰٪  | ۲۴ هزار | ۵۰ هزار | ۱۸ هزار نفر | صفر | ۲ هزار نفر | صفر |
| تولید کارگاهی | ۱۵٪ | ۲۷ هزار | ۶۰ هزار | ۱۵ هزار نفر | ۲ هزار نفر | ۲ هزار نفر | هزار نفر |
| تولید مهندسی | ۴۵٪ | ۳۰ هزار | ۷۰ هزار | ۱۲ هزار نفر | ۴ هزار نفر | ۲ هزار نفر | ۲ هزار نفر |
| تولید ماشینی | ۷۵٪ | ۲۶ هزار | ۹۰ هزار | ۸ هزار نفر | ۴ هزار نفر | ۲ هزار نفر | ۲ هزار نفر |

ساخت هر کارخانه ۲۰۰ پوند هزینه دارد که در صورت ساخت دولتی از بودجه دولت و در صورت ساخت خصوصی از سرمایه خصوصی کم می‌شود.

سود کارخانه حاصل تفریق دستمزد کارخانه و هزینه مواد اولیه (۱۰۰۰ به ازای هر کارخانه) از تولید خالص آن است. همچنین هر کارخانه به اندازه‌ی ۱ پوند محصول معدنی مصرف می‌کند و در صورتی که عرضه کافی برای محصولات معدنی وجود نداشته باشد، نمی‌توان کارخانه جدید ساخت. در ابتدای بازی ۱۰ کارخانه وجود دارد که خصوصی هستند.

## 🌾 مزرعه

زمین‌های حاصل‌خیز مخصوص زراعت که کشاورزان به‌طور تخصصی روی آن‌ها کار می‌کنند. مزارع ممکن است خصوصی یا دولتی باشند. هر مزرعه یک سطح کشت از بین کشاورزی سنتی، کود طبیعی، کود شیمیایی و تراکتور دارد که بر سود حاصل و تعداد کارکنان از هر قشر تاثیر می‌گذارد. اگر نشانگر پیشرفت به حد لازم رسیده باشد، مالک مزرعه (دولت، اربابان یا سرمایه‌داران) می‌تواند سطح کشت هر مزرعه را ارتقا دهد یا پایین بیاورد، به شرطی نیروی کار کافی برایش وجود داشته باشد.

| سطح کشت | پیشرفت لازم | دستمزد | تولید خالص | کارگران | ماشین‌کاران | کشاورزان |
| --- | --- | --- | --- | --- | --- | --- |
| سنتی | ۰٪  | ۲۴ هزار | ۳۰ هزار | ۱۶ هزار نفر | صفر | ۴ هزار نفر |
| کود طبیعی | ۱۵٪ | ۲۶ هزار | ۳۵ هزار | ۱۴ هزار نفر | صفر | ۶ هزار نفر |
| کود شیمیایی | ۳۰٪ | ۲۸ هزار | ۴۰ هزار | ۱۲ هزار نفر | صفر | ۸ هزار نفر |
| تراکتور | ۷۵٪ | ۲۹ هزار | ۵۰ هزار | ۱۰ هزار نفر | ۲ هزار نفر | ۸ هزار نفر |

ساخت هر مزرعه ۵۰ پوند هزینه دارد که در صورت ساخت دولتی از بودجه دولت و در صورت ساخت خصوصی از سرمایه خصوصی کم می‌شود. حداکثر به تعداد زمین‌های حاصل‌خیز در کشور می‌توان مزرعه ساخت، که معادل ۱۵۰ مزرعه می‌شود. در ابتدای بازی ۲۵ مزرعه وجود دارد که خصوصی هستند.

## ⛏ معدن

محل استخراج منابع طبیعی است که عموماً در صنعت به کار می‌روند. معادن ممکن است خصوصی یا دولتی باشند. هر معدن یک سطح استخراج از بین بیل و کلنگ، دینامیت و موتور دارد که بر سود حاصل، میزان استخراج منابع و تعداد کارکنان از هر قشر تاثیر می‌گذارد. اگر نشانگر پیشرفت به حد لازم رسیده باشد، مالک معدن (دولت، اربابان یا سرمایه‌داران) می‌تواند سطح استخراج هر معدن را ارتقا دهد یا پایین بیاورد، به شرطی نیروی کار کافی برایش وجود داشته باشد.

| سطح استخراج | پیشرفت لازم | دستمزد | تولید خالص | کارگران | ماشین‌کاران | مغازه‌داران | مهندسان |
| --- | --- | --- | --- | --- | --- | --- | --- |
| بیل و کلنگ | ۰٪  | ۲۴ هزار | ۴۰ هزار | ۱۸ هزار نفر | صفر | ۲ هزار نفر | صفر |
| دینامیت | ۴۵٪ | ۲۷.۵ هزار | ۵۰ هزار | ۱۴ هزار نفر | ۳ هزار نفر | ۲ هزار نفر | هزار نفر |
| موتور | ۶۰٪ | ۲۷ هزار | ۷۵ هزار | ۱۲ هزار نفر | ۴ هزار نفر | ۲ هزار نفر | هزار نفر |

ساخت هر معدن ۱۰۰ پوند هزینه دارد که در صورت ساخت دولتی از بودجه دولت و در صورت ساخت خصوصی از سرمایه خصوصی کم می‌شود.

حداکثر به تعداد ظرفیت منابع طبیعی در کشور می‌توان معدن ساخت که معادل ۲۰ معدن است. در ابتدای بازی فقط ۱ معدن وجود دارد که دولتی است.

## 🎓 دانشگاه

محل یادگیری و گسترش دانش است و نقش اصلی در سوادآموزی و نوآوری دارد. دانشگاه‌ها فقط به‌طور دولتی ساخته می‌شوند. هر دانشگاه بسته به سطح دانشگاهی کشور (سنتی، فلسفی و تحلیلی) ۱ تا ۱.۵ واحد به شاخص آموزش کشور و ۱ تا ۱.۵ واحد به نوآوری اضافه می‌کند. سطح دانشگاهی کشور همچنین بودجه دانشگاه‌ها و تعداد کارکنان از هر قشر را مشخص می‌کند. هنگام رسیدن به پیشرفت لازم برای هر سطح، تمام دانشگاه‌ها به‌طور خودکار به آن سطح ارتقا می‌یابند.

| سطح دانشگاهی | پیشرفت لازم | بودجه علمی | نوآوری | سطح آموزش | کارگران | کارمندان | روحانیان | فرهنگیان |
| --- | --- | --- | --- | --- | --- | --- | --- | --- |
| آموزش سنتی | ۰٪  | ۴۴ پوند | ۱+  | ۱   | ۶ هزار نفر | ۶ هزار نفر | ۴ هزار نفر | ۴ هزار نفر |
| آموزش فلسفی | ۳۰٪ | ۴۴ پوند | ۱.۲۵+ | ۱.۲۵ | ۵ هزار نفر | ۷ هزار نفر | ۴ هزار نفر | ۴ هزار نفر |
| آموزش تحلیلی | ۶۰٪ | ۴۴ پوند | ۱.۵+ | ۱.۵ | ۴ هزار نفر | ۸ هزار نفر | ۴ هزار نفر | ۴ هزار نفر |

ساخت هر دانشگاه ۱۰۰ پوند هزینه دارد که از بودجه دولت کم می‌شود.

در صورتی که رابطه دین و حکومت جدایی کامل باشد، دولت می‌تواند تمام دانشگاه‌ها را سکولار کرده و روحانیان شاغل در آن‌ها را با فرهنگیان جایگزین کنند. این تصمیم در دولت‌های بعدی قابل‌بازگشت نیست. همچنین ۴ پوند به بودجه علمی لازم برای هر دانشگاه اضافه می‌شود.

## 🏤 ادارات دولتی

محل انجام کارهای اداری و کاغذبازی‌های دولتی است. ادارات دولتی مشخصاً فقط توسط دولت ساخته می‌شوند. هر اداره دولتی به امتیاز اداره دولت در هر راند و ظرفیت اخذ مالیات کشور اضافه می‌کند. به ازای هر اداره دولتی ۱۰ پوند از بودجه دولت کم می‌شود.

| بودجه اداری | ظرفیت مالیات | امتیاز اداره | کارمندان | روحانیان | مدیران | اشراف |
| --- | --- | --- | --- | --- | --- | --- |
| ۱۰ پوند | ۱۵  | ۱۵  | ۴ هزار نفر | ۲۵۰ نفر | ۵۰۰ نفر | ۲۵۰ نفر |

ساخت هر اداره دولتی ۵۰ پوند هزینه دارد که از بودجه دولت کم می‌شود.

در صورتی که رابطه دین و حکومت جدایی کامل باشد، دولت می‌تواند تمام ادارات را سکولار کرده و روحانیان شاغل در آن‌ها را با مدیران جایگزین کنند. این تصمیم در دولت‌های بعدی قابل‌بازگشت نیست.

در صورتی که دیوان‌سالاری موروثی نباشد، ادارات دولتی حرفه‌ای شده و اشراف شاغل در آن‌ها با مدیران جایگزین می‌شوند.

با رسیدن پیشرفت به ۱۵٪، ۳۰٪، ۴۵٪، ۶۰٪ و ۷۵٪، امتیاز اداره از هر اداره دولتی ۵ امتیاز بیشتر می‌شود.

## 🏫 پادگان

محل جمع‌آوری ارتش و انجام تمرینات نظامی است. پادگان‌ها فقط توسط دولت ساخته می‌شوند. با افزایش سطح هر پادگان‌ (ابتدایی، تاکتیکی و متدیک) بودجه نظامی خرج‌شده و تعداد افسران و سربازان افزایش می‌یابد و بسته به همین سطح قدرت نظامی کشور نیز بیشتر می‌شود. هنگام رسیدن به پیشرفت لازم برای هر سطح، تمام پادگان‌ها به‌طور خودکار به آن سطح ارتقا می‌یابند.

| سطح دانشگاهی | پیشرفت لازم | بودجه نظامی | قدرت نظامی | سربازان | افسران |
| --- | --- | --- | --- | --- | --- |
| تمرینات ابتدایی | ۰٪  | ۳۳ پوند | ۱۰  | ۱۹ هزار نفر | هزار نفر |
| تمرینات تاکتیکی | ۱۵٪ | ۳۷ پوند | ۱۲  | ۱۸ هزار نفر | ۲ هزار نفر |
| تمرینات متدیک | ۴۵٪ | ۴۰ پوند | ۱۴  | ۱۷ هزار نفر | ۳ هزار نفر |

ساخت هر پادگان ۵۰ پوند هزینه دارد که از بودجه دولت کم می‌شود.

## 💎 عمارت

محل کار و زندگی اکثر اشراف است که مالک زمین‌های روستایی هستند. اشراف همچنین می‌توانند در بخش خصوصی سرمایه‌گذاری کنند. ۴۰ درصد کارخانه‌ها و مزارع در ابتدای بازی تحت مالکیت اشراف هستند. اشراف ساکن و شاغل در عمارت‌ها، بر اساس سهمشان از بخش خصوصی رشد سرمایه دارند.

| سهم اشراف از بخش خصوصی | کارگران | روحانیان | اشراف |
| --- | --- | --- | --- |
| ۴۰٪ | ۴۰۰ نفر | ۲۰۰ نفر | ۲۰۰ نفر |

همیشه در بازی به ازای هر روستا یک عمارت وجود دارد. همچنین به تعداد کارخانه‌ها، مزارع و معادنی که تحت مالکیت اشراف هستند (با توجه به سهم اشراف از بخش خصوصی) عمارت وجود دارد. این مجموعاً در آغاز بازی معادل ۲۵۵ عمارت است.

## 🏦 بنگاه

محل کار و معامله تاجران است که مالک اصلی بخش خصوصی هستنند. تاجران می‌توانند در بخش خصوصی سرمایه‌گذاری کنند. ۶۰ درصد کارخانه‌ها و مزارع در ابتدای بازی تحت مالکیت تاجران هستند. تاجران بنگاه‌ها بر اساس سهمشان از بخش خصوصی رشد سرمایه دارند. هر ۵ سال این رشد سرمایه به‌صورت نقدینگی ذخیره می‌شود و برای ساخت‌وساز تاجران در بخش خصوصی از این نقدینگی خرج خواهد شد.

| سهم تاجران از بخش خصوصی | کارمندان | مغازه‌داران | تاجران |
| --- | --- | --- | --- |
| ۶۰٪ | ۴۰۰ نفر | ۴۰۰ نفر | ۲۰۰ نفر |

همیشه در بازی به به ازای تعداد کارخانه‌ها، مزارع و معادنی که تحت مالکیت تاجران هستند (با توجه به سهم تاجران از بخش خصوصی) بنگاه وجود دارد. این در آغاز بازی معادل ۲۱ بنگاه است.

## 🏙️ شهر

شهرها محل کار نیروهای خدماتی و کسب‌وکارهای کوچک هستند. هر شهر به‌طور پایه ۳۰ واحد تولید دارد که با افزایش تعداد شهرها به‌صورت تصاعدی زیاد می‌شود (مثلا با ۴ شهر، هر شهر ۳۲ واحد تولید می‌کند و مجموعا ۱۲۸ واحد تولید می‌شود).

| تولید هر شهر | کارگران | کارمندان | مغازه‌داران | روحانیان |
| --- | --- | --- | --- | --- |
| ۳۰+(۰.۵×تعداد شهرها) | ۱۲ هزار نفر | ۵ هزار نفر | ۲ هزار نفر | هزار نفر |

هر شهر برای ساخته شدن به ۱۰۰ واحد شهرسازی نیاز دارد. هر کارخانه ۲۰ واحد، هر مزرعه ۵ واحد و هر معدن ۱۰ واحد به شهرسازی اضافه می‌کند. هنگامی که شهرسازی به ۱۰۰ برسد، یک شهر جدید ساخته می‌شود و شهرسازی دوباره صفر می‌شود.

اگر قانون جدایی کامل دین و حکومت تصویب شود، سود حاصل از شهرها بین مغازه‌داران تقسیم می‌شود، در غیر این صورت به روحانیان می‌رسد.

در ابتدای بازی ۳ شهر داریم و میزان شهرسازی برای ساخت شهر بعدی ۳۵ است.

## 🏘️ روستا

محل کار و زندگی رعایا که در آن به کشاورزی و دامداری می‌پردازند. به ازای هر ۲۰ هزار رعیت، یک روستا داریم و با کاهش تعداد رعایا، تعداد روستاها هم کم می‌شود.

تولید هر روستا در مقایسه با کارخانه‌ها، مزارع و معادن و حتی شهرها بسیار محدود است. هر روستا در نظام ارباب رعیتی و زمین‌داری فئودالی فقط ۴ واحد تولید دارد. در صورتی که اصلاحات ارضی از نوع زارع مستاجر صورت بگیرد این مقدار به ۵ واحد به ازای هر روستا افزایش می‌یابد و در اسکان کشاورزان به ۶ می‌رسد.

# 🔱نوع حکومت​

تعیین‌کننده اصول حکومتی و مرجع قدرت در کشور است و گروه حاکم بر اساس آن مشخص می‌شود. نوع حکومتی که کشور در هر راند دارد بر سازوکار بازی در آن راند تاثیر دارد.

## 👑پادشاهی​

در آغاز بازی نوع حکومت پادشاهی است و رهبر گروه اربابان پادشاه محسوب می‌شود. در فاز پیشنهاد، هر گروه به جز گروه حاکم یک قانون دلخواه (که تصویبش ممکن باشد) پیشنهاد داده و به اندازه‌ی نفوذ خود به آن رای می‌دهد. سه قانون پیشنهادی که بیشترین رای را داشته باشند به پادشاه ارائه می‌شود. پادشاه می‌تواند هر کدام از سه قانون را تصویب کند یا نکند.

در این حالت حامیان حکومت گروه‌هایی هستند قانون پیشنهادیشان تصویب شده باشد. اگر قانون پیشنهادی یک گروه، جزو ۳ قانون پیشنهادی به پادشاه ارائه شود و پادشاه آن را رد کند، آن گروه جزو اپوزیسیون می‌شود. سایر گروه‌ها حامی حکومت یا اپوزیسیون نیستند.

در حکومت پادشاهی، قانون توزیع قدرت فقط می‌تواند خودکامگی باشد.

تاثیرگذاری اشراف ۵۰٪ بیشتر می‌شود.

امتیاز اقتدار دولت ۲۰۰ امتیاز بیشتر می‌شود.

گروه حاکم همیشه اربابان هستند.

ضریب مشروعیت: ۱۰۰

### انقلاب مشروطه

درصورتی که مشروعیت حکومت پادشاهی به زیر ۳۰٪ برسد و اپوزیسیون مجموعاً حداقل ۵۰٪ نفوذ داشته باشد، یک بحران مشروطه آغاز می‌شود. در این هنگام، گروه‌های اپوزیسیون می‌توانند یک رأی‌گیری انجام دهند. اگر حداقل ۸۰٪ رأی مثبت بدهند، حکومت به مشروطه تغییر می‌کند. اگر مشروطه رأی نیاورد، پادشاهی باقی می‌ماند اما مشروعیت پادشاهی به میزان یک‌دهم درصد آرای مثبت کم می‌شود.

در گذار به مشروطه، رهبر اپوزیسیون یک قانون توزیع قدرت از نوع حق رای انتخاب می‌کند. این قانون در راند اول مشروطه قابل‌تغییر است.

### بازگشت به پادشاهی

هنگامی که یک حکومت از نوع دیگر سقوط کند (مشروعیت به زیر ۱۵٪ برسد) اگر گروه اربابان حداقل ۲۰٪ نفوذ داشته باشد، می‌تواند پادشاهی را برگرداند. برای این‌کار نیاز به این است که حداقل دو گروه دیگر با نفوذ حداقل ۱۰٪ با بازگشت پادشاهی موافقت کند. در صورت موفقیت، حکومت به پادشاهی بازمی‌گردد و رهبر گروه اربابان پادشاه می‌شود. در این هنگام پادشاه می‌تواند تمام قوانین تصویب شده در دوران غیرپادشاهی را به قوانین دوران پادشاهی بازگرداند. قانون توزیع قدرت به‌صورت خودکار خودکامگی می‌شود.

## ☝️دیکتاتوری​

رهبر گروه حاکم دیکتاتور محسوب می‌شود. در فاز پیشنهاد، هر گروه به جز گروه حاکم سه قانون دلخواه (که تصویبشان ممکن باشد) پیشنهاد داده و به اندازه‌ی نفوذ خود به هر سه رای می‌دهد. سه قانون پیشنهادی که بیشترین رای را داشته باشند به دیکتاتور ارائه می‌شود. دیکتاتور می‌تواند هر کدام از سه قانون را تصویب کند یا نکند.

در این حالت حامیان حکومت کسانی هستند که حداقل ۲ قانون از ۳ قانون پیشنهادیشان تصویب شده باشد. سایرین اپوزیسیون هستند.

در حکومت دیکتاتوری توزیع قدرت فقط می‌تواند خودکامگی، تکنوکراسی یا الیگارشی باشد.

امتیاز اقتدار دولت ۲۰۰ امتیاز بیشتر می‌شود.

ضریب مشروعیت: ۶۰

### تصرف قدرت

درصورتی که خودکامگی دوباره تصویب شود، یا، مشروعیت حکومت از نوع دیگری بالای ۶۰ درصد باشد و اختلاف گروه حاکم با گروه بعدی از نظر نفوذ حداقل ۵٪ باشد، گروه حاکم می‌تواند حکومت را دیکتاتوری کند و بلافاصله یکی از قوانین توزیع قدرت از بین تکنوکراسی یا الیگارشی را تصویب کند. گروه‌ اربابان نمی‌تواند دیکتاتوری ایجاد کند.

## 📜مشروطه​

رهبر گروه اربابان پادشاه محسوب می‌شود. ​هر راند در فاز پیشنهاد، دو گروه برتر از نظر نفوذ مجموعه‌ای از قوانین را پیشنهاد می‌دهند (حداکثر ۲ قانون) و در فاز تصویب، بین این دو گروه برای انتخاب نخست‌وزیر رای‌گیری می‌شود. با انتخاب نخست‌وزیر، قوانین پیشنهادی او تصویب می‌شوند. ​

پادشاه حق وتو دارد اما در این صورت بار اول ۵٪ و بارهای بعدی ۱۰٪ از مشروعیت مشروطه کم می‌شود.

در حکومت مشروطه، گروه‌هایی که به نخست‌وزیر جدید رای داده‌اند حامی حکومت و سایر گروه‌ها اپوزیسیون محسوب می‌شوند.

گروه‌ حاکم گروهی است که نخست‌وزیری را داشته باشد.

در حکومت مشروطه توزیع قدرت فقط می‌تواند یکی از انواع حق رای باشد.

ضریب مشروعیت: ۱۱۰

### حذف سلطنت

اگر مشروعیت حکومت مشروطه به زیر ۲۵٪ برسد و نخست‌وزیر در دو راند متوالی عوض شده باشد، بحران جمهوری‌خواهی آغاز می‌شود. یک رأی‌گیری بین همه گروه‌ها جز اربابان برگزار می‌شود. اگر بیش از ۵۰٪ رأی مثبت بدهند، حکومت به جمهوری تبدیل می‌شود. در غیر این صورت، حکومت مشروطه باقی می‌ماند ولی مشروعیت مشروطه به میزان یک‌چهارم درصد آرای مثبت کم می‌شود.

## 🗳️جمهوری​

هر راند در فاز پیشنهاد، همه گروه‌ها می‌توانند مجموعه‌ای از قوانین را پیشنهاد دهند (حداکثر ۳ قانون) و در فاز تصویب، رهبر گروهی که بیشترین رای را بیاورد رئیس‌جمهور می‌شود. با انتخاب رئیس‌جمهور، قوانین پیشنهادی او تصویب می‌شوند. ​

در حکومت جمهوری، گروه‌هایی که به رئیس‌جمهور جدید رای داده‌اند حامی حکومت و سایر گروه‌ها اپوزیسیون محسوب می‌شوند.

امتیاز اقتدار دولت ۱۰۰ امتیاز بیشتر می‌شود.

ضریب مشروعیت: ۱۲۰

### بازگشت به جمهوری

اگر حکومت از نوع دیگری سقوط کند (مشروعیت به زیر ۱۵٪ برسد) و حداقل ۶۰٪ از کل رأی‌دهندگان از جمهوری حمایت کنند، حکومت جمهوری برقرار می‌شود با این شرط که در گذشته حداقل ۵ سال جمهوری بوده باشد، در غیر این صورت حکومت جدید به وضعیت دیگری (مانند دین‌سالاری، شورایی، دیکتاتوری یا پادشاهی) تغییر خواهد کرد.

## 🛐دین‌سالاری​

رهبر گروه مذهبیون ولی‌امر محسوب می‌شود. ولی‌امر در هر راند در فاز پیشنهاد باید یک قانون را انتخاب کند. اگر حداقل یک گروه دیگر با تصویب آن قانون موافقت کند، قانون تصویب می‌شود. ​

در حکومت دین‌سالاری، هنگام افزایش مخالفان در نتیجه‌ی تصویب یا عدم تصویب، حداکثر میزان مجاز ضربدر درصد پیشرفت می‌شود. ​

امتیاز اقتدار دولت ۲۰۰ امتیاز بیشتر می‌شود.

قدرت سیاسی روحانیان ۲۵٪ بیشتر می‌شود.

ضریب مشروعیت: ۸۰ ​

### انقلاب مذهبی

درصورتی که مشروعیت حکومت از نوع دیگری به زیر ۳۰٪ برسد و رابطه دین و حکومت جدایی کامل نباشد، اگر گروه مذهبیون بیش از ۳۰٪ نفوذ داشته باشد و نفوذ هیچ گروه دیگری بیشتر از ۲۵٪ نباشد، رهبر مذهبیون می‌تواند حکومت را دین‌سالاری کند. برای این‌کار نیاز به این است که حداقل یک گروه دیگر با نفوذ حداقل ۱۵٪ با انقلاب مذهبی موافقت کند.

## ⚒️شورایی​

رهبر گروه اتحادیه کارگران دبیرکل محسوب می‌شود. دبیرکل در هر راند در فاز پیشنهاد یک قانون را انتخاب می‌کند. سپس قانون در فاز تصویب به رای‌گیری گذاشته می‌شود اما هر گروه تنها یک حق رای دارد و در صورت کسب ۵ رای، قانون تصویب می‌شود. ​

قدرت سیاسی کارگران، کارمندان و ماشین‌کاران ۲۵٪ بیشتر می‌شود.

ضریب مشروعیت: ۹۰

### انقلاب سرخ

درصورتی که مشروعیت حکومت دیگری به کمتر از ۲۰٪ برسد و دیوان‌سالاری موروثی نباشد، گروه اتحادیه کارگران اگر حداقل ۳۰٪ نفوذ کل و ۵۰٪ تشکل داشته باشد، می‌تواند اعلام اعتصاب عمومی کند. اگر ۵۰٪+ از قدرت رأی سایر گروه‌ها از این اعتصاب حمایت کنند، حکومت به شورایی تغییر می‌یابد. در صورت شکست اعتصاب، تشکل اتحادیه کارگران نصف می‌شود.

## 🔥آنارشی​

هیچ گروه حاکمی نداریم. هر گروه می‌تواند در هر راند یک قانون تصویب کند. بدین ترتیب که در فاز پیشنهاد، هر گروه یک قانون پیشنهاد کرده، در فاز تصویب تمام گروه‌ها موافقت یا مخالفت خود با تک‌تک قوانین پیشنهادی را اعلام می‌کنند (تمام قوانین در هر صورت تصویب می‌شوند) و در فاز اجرایی پیامد‌های تمام قوانین تصویب شده به اجرا درمی‌آید. ​

قوانینی که در آنارشی تصویب می‌شوند تا ۱۰ سال قابل تغییر نیستند. در صورتی که دو قانون از یک دسته پیشنهاد شود، قانونی تصویب می‌شود که گروهی با نفوذ بیشتر آن را پیشنهاد کرده است. در آنارشی نمی‌توان قانون توزیع قدرت را عوض کرد.

تاثیرگذاری همه اقشار ۱۰ واحد بیشتر می‌شود.

ضریب مشروعیت: صفر. ​

### انقلاب آنارشیستی

اگر مشروعیت حکومت از نوع دیگری به زیر ۱۵٪ برسد و هیچ گروهی حداقل ۲۰٪ نفوذ کل را نداشته باشد، سیستم حکومتی از هم فرو می‌پاشد و آنارشی برقرار می‌شود. همچنین در صورتی فروپاشی حکومت اگر شرط هیچ‌کدام از انواع دیگر حکومتی برقرار نباشد، آنارشی برقرار می‌شود.

# قوانین و مصوبات

تمام قوانین ممکن در بازی به چند دسته تقسیم می‌شوند که در آن واحد از هر دسته تنها یک قانون می‌تواند مصوب باشد.

## توزیع قدرت

تعیین‌کننده نحوه‌ی توزیع قدرت است و مشخص می‌کند دولت به چه کسانی باید پاسخ‌گو باشد.

### خودکامگی (قانون آغازین)

_قدرتِ حاکم مطلق است و در برابر هیچ قدرت زمینی پاسخگو نیست._

- شرط: حکومت مشروطه نباشد.
- تاثیرگذاری اشراف و افسران ۲۵٪ بیشتر می‌شود.
- اقتدار حاکم ۲۰۰ امتیاز بیشتر می‌شود.
- هر کاهش تعداد مخالفان ۵٪ در تعداد کمتر می‌شود.
- اگر دیوان‌سالاری انتخابی باشد، با تصویب خودکامگی به‌طور خودکار به موروثی (در حکومت پادشاهی) یا انتصابی (سایر حکومت‌ها) تغییر می‌یابد.

### تکنوکراسی

_کشور توسط شورایی انتصابی از افراد خردمند و توانا اداره می‌شود._

- شرط: پیشرفت حداقل ۳۰٪ باشد.
- مشروعیت ۱۰٪ بیشتر می‌شود.
- تاثیرگذاری فرهنگیان، مهندسان و افسران ۳۳٪ بیشتر می‌شود.
- هزینه ساخت دانشگاه ۲۵٪ کاهش می‌یابد.
- اقتدار حاکم ۱۰۰ امتیاز بیشتر می‌شود.
- اگر دیوان‌سالاری انتخابی باشد، با تصویب تکنوکراسی به‌طور خودکار انتصابی می‌شود.

### الیگارشی

_حاکم قدرت و مسئولیت را با گروه کوچکی از افراد قدرتمند تقسیم می‌کند._

- مشروعیت ۱۰٪ بیشتر می‌شود.
- تاثیرگذاری اشراف و افسران ۵۰٪ و تاثیرگذاری تاجران ۲۵٪ بیشتر می‌شود.
- اقتدار حاکم ۱۰۰ امتیاز بیشتر می‌شود.
- اگر دیوان‌سالاری انتخابی باشد، با تصویب الیگارشی به‌طور خودکار به موروثی (در حکومت پادشاهی) یا انتصابی (سایر حکومت‌ها) تغییر می‌یابد.

### حق رای بر اساس مالکیت

_به کسانی که مالک زمین یا سرمایه هستند حق رأی داده می‌شود._

- شرط: پیشرفت حداقل ۱۵٪ باشد. اقتصاد دستوری نباشد.
- مشروعیت به میزان نفوذ حامیان حکومت×۲۰٪ بیشتر می‌شود.
- تاثیرگذاری اشراف ۵۰ واحد و تاثیرگذاری تاجران، روحانیان و افسران ۲۵ واحد بیشتر می‌شود.
- اقتدار حاکم ۱۰۰ امتیاز بیشتر می‌شود.

### حق رای بر اساس ثروت

_به شهروندان ثروتمند حق رأی داده می‌شود. افرادی که ثروت بیشتری دارند، حق رای بیشتری دارند._

- شرط: پیشرفت حداقل ۱۵٪ باشد. اقتصاد دستوری نباشد.
- مشروعیت به میزان نفوذ حامیان حکومت×۳۰٪ بیشتر می‌شود.
- تاثیرگذاری اقشاری که ثروت حداقل ۱۵ دارند ۴۰ واحد بیشتر می‌شود.
- اقتدار حاکم ۱۰۰ امتیاز بیشتر می‌شود.

### حق رای مشروط

_به مردان باسواد دارای جایگاه اجتماعی حق رأی داده می‌شود._

- شرط: پیشرفت حداقل ۱۵٪ باشد. اقتصاد دستوری نباشد.
- مشروعیت به میزان نفوذ حامیان حکومت×۴۰٪ بیشتر می‌شود.
- تاثیرگذاری که اقشاری که ثروت حداقل ۱۰ دارند، به میزان ۳۰ واحد بیشتر می‌شود.
- اقتدار حاکم ۵۰ امتیاز بیشتر می‌شود.

### حق رای همگانی

_به هر مرد بالغ به طور مساوی حق رأی داده می‌شود._

- شرط: پیشرفت حداقل ۳۰٪ باشد. اقتصاد دستوری نباشد.
- مشروعیت به میزان نفوذ حامیان حکومت×۵۰٪ بیشتر می‌شود.
- تاثیرگذاری همه اقشار ۱۰ واحد بیشتر می‌شود.
- هر کاهش تعداد طرفداران ۵٪ در تعداد کمتر می‌شود.

## رابطه دین و حکومت

تعیین‌کننده نقش دین در حکومت و رابطه‌ی دولت با نهادهای مذهبی است.

### دین رسمی (قانون آغازین)

_نهاد مذهبی یک نهاد رسمی دولت است._

- قدرت سیاسی روحانیان ۳۰٪ بیشتر می‌شود.
- گرایش همه اقشار به مذهبیون ۲۵٪ درصد بیشتر می‌شود.
- اگر پیشرفت حداقل ۴۵٪ باشد گرایش همه اقشار به مذهبیون ۲۵٪ درصد دیگر هم بیشتر می‌شود.
- امتیاز اقتدار دولت ۲۰۰ امتیاز بیشتر می‌شود.

### آزادی عقیده

_دین رسمی برای دولت وجود دارد، اما مردم می‌توانند خودشان انتخاب کنند که به چه اعتقاد داشته باشند._

- شرط: پیشرفت حداقل ۱۵٪ باشد. حکومت دین‌سالاری نباشد.
- اگر پیشرفت حداقل ۴۵٪ باشد گرایش همه اقشار به مذهبیون ۲۵٪ درصد بیشتر می‌شود.
- اقتدار حاکم ۱۰۰ امتیاز بیشتر می‌شود.

### جدایی کامل

_هیچ مذهب یا آیینی مجاز به دخالت در عملکردهای دولت نیست._

- شرط: پیشرفت حداقل ۴۵٪ باشد. حکومت دین‌سالاری نباشد.
- تاثیرگذاری روحانیان ۲۵٪ کمتر می‌شود.

## دیوان‌سالاری

تعیین‌کننده‌ی این است که کشور در سطوح مختلف استانی و منطقه‌ای توسط چه کسانی اداره می‌شود.

### دیوان‌سالاری موروثی (قانون آغازی)

_مقامات دولتی موقعیت خود را از طریق وراثت سنتی حفظ می‌کنند و کار را به فرزندان خود منتقل می‌کنند._

- شرط: حکومت شورایی نباشد.
- امتیاز اداره لازم برای اقدامات دولتی ۵٪ بیشتر می‌شود.
- تاثیرگذاری اشراف ۲۵٪ بیشتر می‌شود.
- گرایش اشراف به روشنفکران ۵۰ واحد بیشتر می‌شود.

### دیوان‌سالاری انتصابی

_حاکمان مقامات دولتی را منصوب می‌کنند تا با دستمزد بالا به منافع عالی کشور خدمت کنند._

- ظرفیت مالیات ۲۵٪ بیشتر می‌شود.
- تاثیرگذاری مدیران ۲۵٪ بیشتر می‌شود.
- اگر تعداد ادارات دولتی ۵ یا بیشتر باشد، امتیاز اداره ۱۰٪ بیشتر می‌شود.

### دیوان‌سالاری انتخابی

_فرمانداران محلی توسط شهروندان حوزه خود انتخاب می‌شوند، که این امر قدرت را غیرمتمرکز می‌کند._

- شرط: حکومت خودکامگی، تکنوکراسی و الیگارشی نباشد.
- امتیاز اداره لازم برای اقدامات دولتی ۵٪ کمتر می‌شود.
- گرایش مدیران به خرده‌بورژوازی ۵۰ واحد بیشتر می‌شود.

## مدل نظامی

تعیین‌کننده‌ی نحوه‌ی سامان‌دهی و مقررات ارتش کشور است و ساختار ارتش را مشخص می‌کند.

### سربازگیری (قانون آغازین)

_نیروی اصلی ارتش از سربازان وظیفه‌ای تشکیل می‌شود که آموزش صفر تا ابتدایی دارند._

- تاثیرگذاری اشراف ۲۵٪ و تاثیرگذاری افسران ۱۰۰٪ بیشتر می‌شود.
- گرایش اشراف به نیروهای مسلح ۵۰ واحد بیشتر می‌شود.
- حداکثر تعداد پادگان‌ها ۱۵ می‌شود.
- بودجه‌ نظامی ۱۰٪ کمتر می‌شود.
- هزینه ساخت پادگان‌ها ۲۵٪ کمتر می‌شود.

### ارتش حرفه‌ای

_ارتش از سربازان حرفه‌ای و آموزش‌دیده تشکیل شده است._

- شرط: پیشرفت حداقل ۱۵٪ باشد.
- تاثیرگذاری افسران ۲۰۰٪ و تاثیرگذاری سربازان ۵۰٪ بیشتر می‌شود.
- گرایش سربازان به نیروهای مسلح ۵۰ واحد بیشتر می‌شود.
- گرایش اشراف به نیروهای مسلح ۵۰ واحد کمتر می‌شود.
- حداکثر تعداد پادگان‌ها ۲۰ می‌شود.

### شبه‌نظامیان ملی

_ارتش دائمی کوچک است، اما می‌توان شبه‌نظامیان محلی را برای دفاع از وطن بسیج کرد._

- شرط: پیشرفت حداقل ۱۵٪ باشد.
- تاثیرگذاری افسران و سربازان ۱۰۰٪ بیشتر و تاثیرگذاری رعایا ۱۵٪ بیشتر می‌شود.
- حداکثر تعداد پادگان‌ها ۱۰ می‌شود.

### خدمت سربازی

_تعداد زیادی از سربازان وظیفه که می‌توانند در صورت نیاز برای تقویت ارتش حرفه‌ای فعال شوند._

- شرط: پیشرفت حداقل ۴۵٪ باشد.
- تاثیرگذاری افسران ۱۵۰٪ و تاثیرگذاری سربازان ۱۰۰٪ بیشتر می‌شود.
- حداکثر تعداد پادگان‌ها ۴۰ می‌شود.
- قدرت نظامی حاصل از هر پادگان ۵۰٪ بیشتر می‌شود.
- درآمد همه اقشار ۵٪ کمتر می‌شود.

## امنیت داخلی

تعیین‌کننده‌ی این است که دولت چطور بر امنیت داخلی و مقابله با افراطی‌گری نظارت دارد.

### عدم نظارت (قانون آغازین)

_دولت تلاش خاصی برای متوقف کردن ناآرامی‌ها و شورش‌ها نمی‌کند._

- اقدامات دولتی سرکوب و حکومت نظامی غیرفعال می‌شوند.

### گارد ملی

_دولت می‌تواند از نیروی نظامی برای سرکوب ناآرامی‌های داخلی استفاده کند._

- شرط: پیشرفت حداقل ۱۵٪ باشد.
- تاثیرگذاری افسران ۵۰٪ و سربازان ۲۵٪ بیشتر می‌شود.
- امنیت ۵٪ بیشتر می‌شود.

### پلیس مخفی

_پلیس مخفی به دقت عناصر رادیکال و مخالفان را زیر نظر دارد._

- شرط: پیشرفت حداقل ۳۰٪ باشد.
- تاثیرگذاری افسران ۲۵٪ بیشتر می‌شود.
- تاثیر اقدام حکومتی سرکوب و پشتیبانی دوبرابر و هزینه امتیاز اقتدار آن نصف می‌شود.

### آزادی تضمینی

_دولت به موجب قانون از بررسی یا دخالت در امور شهروندان خود منع شده است._

- شرط: حق تجمع یا حمایت از آزادی بیان تصویب شده باشد.
- تاثیرگذاری فرهنگیان ۲۵٪ بیشتر می‌شود.
- نوآوری ۰.۵ واحد بیشتر می‌شود.
- هر کاهش مخالفان ۵٪ در تعداد بیشتر می‌شود.
- هر افزایش طرفداران ۵٪ در تعداد بیشتر می‌شود.

## سیستم اقتصادی

_تعیین‌کننده‌ی ساختار کلی و اساسی اقتصاد کشور است و بیشترین تاثیر بر اقتصاد را دارد._

### اقتصاد معیشتی (قانون آغازین)

_اقتصاد سنتی پیشاصنعتی با کنترل مرکزی حداقلی._

- شرط: مالیات سرانه، تناسبی یا تصاعدی نباشد. کشور در آنارشی نباشد.
- ظرفیت مالیات ۲۵٪ کمتر می‌شود.
- امتیاز اداره لازم برای اقدامات دولتی ۵٪ کمتر می‌شود.
- بودجه دولت از صنایع ملی ۱۰٪ بیشتر می‌شود.
- رشد سرمایه بخش خصوصی ۵۰٪ کمتر می‌شود.
- سهم بخش خصوصی از زیرساخت ۲۵٪ می‌شود.
- هزینه ملی‌سازی ۱۰۰٪ بیشتر می‌شود.

### اقتصاد مداخله‌گرا

_برای اطمینان از ثبات کشور، دولت از زیاده‌روی‌های کسب‌وکارهای خصوصی جلوگیری می‌کند._

- شرط: پیشرفت حداقل ۱۵٪ باشد. زمین‌داری فئودالی نباشد. کشور در آنارشی نباشد.
- سهم بخش خصوصی از زیرساخت ۵۰٪ می‌شود.
- سود دولت از سرمایه‌گذاری ۲۵٪ می‌شود.
- بودجه دولت از صنایع ملی ۴۰٪ بیشتر می‌شود.
- هزینه ملی‌سازی ۲۰٪ کمتر می‌شود.

### اقتصاد زراعت‌گرا

_یک اقتصاد روستایی که بر توسعه کشاورزی و جامعه تأکید دارد._

- شرط: پیشرفت حداقل ۱۵٪ باشد. کشور در آنارشی نباشد.
- رشد سرمایه‌ی اشراف ۵۰٪ بیشتر و رشد سرمایه‌ی تاجران ۲۵٪ کمتر می‌شود.
- سهم بخش خصوصی از زیرساخت ۵۰٪ می‌شود.
- سود دولت از سرمایه‌گذاری ۳۰٪ می‌شود.
- بودجه دولت از صنایع ملی ۳۰٪ بیشتر می‌شود.
- هزینه ساخت مزارع ۲۵٪ کمتر می‌شود.

### ممنوعیت صنعت

_یک دیدگاه اقتصادی که با صنایع سنگین و ماشینی‌سازی مخالف است._

- شرط: پیشرفت حداقل ۱۵٪ باشد.
- تولید مزارع ۱۰٪ بیشتر می‌شود.
- تاثیرگذاری رعایا ۵۰٪ بیشتر می‌شود.
- رشد سرمایه اشراف ۲۵٪ بیشتر می‌شود.
- دسترسی به آموزش ۲۰٪ کمتر می‌شود.
- نوآوری ۲۵٪ کمتر می‌شود.
- سهم بخش خصوصی از زیرساخت ۵۰٪ می‌شود.
- سود دولت از سرمایه‌گذاری ۳۰٪ می‌شود.
- بودجه دولت از صنایع ملی ۳۰٪ بیشتر میشود.
- تولید تمام کارخانه‌ها به‌صورت دستی، استخراج تمام معادن با بیل و کلنگ، و کشت همه مزارع به‌صورت سنتی یا با کود طبیعی انجام می‌شود.

### اقتصاد آزاد (لسه‌فر)

_یک اقتصاد لیبرال که بر پایه اصول مزیت نسبی بنا شده و معتقد است مداخلات کمتر دولت به معنای رشد بیشتر است._

- شرط: پیشرفت حداقل ۱۵٪ باشد. زمین‌داری فئودالی نباشد. تجارت خارجی انزواگرایی نباشد. کشور در آنارشی نباشد.
- رشد سرمایه‌ی تاجران ۲۵٪ بیشتر می‌شود.
- سهم بخش خصوصی از زیرساخت ۷۵٪ می‌شود.
- سود دولت از سرمایه‌گذاری ۵۰٪ می‌شود.
- بهره وام ۱۵٪ کم می‌شود (۵ قسط ۲۲ درصدی).
- ملی‌سازی غیرممکن می‌شود. خصوصی‌سازی ممکن می‌شود.

### اقتصاد دستوری

_یک اقتصاد مداخله‌گر و درون‌گرا که در آن دولت به‌طور مستقیم بیشتر جنبه‌های تولید را مدیریت می‌کند._

- شرط: پیشرفت حداقل ۶۰٪ باشد. زمین‌داری فئودالی نباشد. نوع حکومت خودکامگی، تکنوکراسی یا الیگارشی باشد.
- امتیاز اقتدار دولت ۲۵٪ بیشتر می‌شود.
- ظرفیت مالیات ۲۵٪ بیشتر می‌شود.
- تاثیرگذاری مدیران ۲۵٪ بیشتر می‌شود.
- سهم بخش خصوصی از زیرساخت ۱۰٪ می‌شود.
- بودجه دولت از صنایع ملی ۵۰٪ بیشتر می‌شود.
- هزینه‌ی ملی‌سازی ۵۰٪ کمتر می‌شود.
- رشد سرمایه اشراف و تاجران صفر می‌شود.
- هنگام تصویب، باقی‌مانده نقدینگی اشراف و تاجران به بودجه دولت اضافه می‌شود.

### مالکیت مشترک

_یک نظام اقتصادی که بر اساس مفهوم مالکیت اجتماعی بنا شده است و در آن تولید مازاد به شکلی عادلانه‌تر میان کارگران توزیع می‌شود._

- شرط: حکومت شورایی باشد. زمین‌داری فئودالی نباشد.
- سهم بخش خصوصی از زیرساخت ۳۵٪ می‌شود.
- بودجه دولت از صنایع ملی ۵۰٪ بیشتر می‌شود.
- مالکیت کارخانه‌ها‌ی خصوصی و معادن خصوصی به کارکنان آن کارخانه یا معدن منتقل می‌شود.

## تجارت خارجی

قوانین حاکم بر سیاست‌های تجارت خارجی، صادرات و واردات کشور.

### سوداگرایی (قانون آغازین)

_تمرکز بر صادرات است با این هدف که حساب جاری مثبت بماند و با سایر کشورها رقابت شود._

- امتیاز اداره لازم برای حفظ هر ۱۰۰ واحد صادرات ۲۰٪ کمتر می‌شود.
- امتیاز اداره لازم برای حفظ هر ۱۰۰ واحد واردات ۲۰٪ بیشتر می‌شود.
- تعرفه به میزان ۱۵٪ حجم واردات به بودجه دولت اضافه می‌شود.

### حمایت داخلی

_تمرکز بر حمایت از صنایع داخلی دربرابر غارت‌ عوامل بازارهای خارجی است._

- امتیاز اداره لازم برای حفظ هر ۱۰۰ واحد صادرات یا واردات ۲۰٪ بیشتر می‌شود.
- تعرفه به میزان ۱۰٪ حجم واردات و صادرات به بودجه دولت اضافه می‌شود.

### تجارت آزاد

_تجارت به سود همگان است و چیزی نباید جلوی دادوستد آزاد کالاها را بگیرد._

- شرط: اقتصاد دستوری نباشد.
- امتیاز اداره لازم برای حفظ هر ۱۰۰ واحد صادرات یا واردات ۵۰٪ کمتر می‌شود.
- تعرفه اخذ نمی‌شود.

### انزواگرایی

_تمرکز اقتصاد باید بر تأمین نیازهای داخلی در داخل باشد و سایر کشورها دخالت نکنند._

- شرط: اقتصاد آزاد (لسه‌فر) نباشد.
- امتیاز اقتدار دولت ۱۰۰ امتیاز بیشتر می‌شود.
- ظرفیت مالیات ۵۰٪ بیشتر می‌شود.
- نوآوری ۱۵٪ کمتر می‌شود.
- صادرات و واردات ممنوع می‌شود و تمام صادرات و واردات قبلی نیز صفر می‌شود.

## مالیات

قوانینی که مشخص می‌کنند دولت چطور و چقدر از شهروندان کشور مالیات می‌گیرد.

### مالیات بر مصرف (قانون آغازین)

_نظام مالیاتی که هیچ مالیات بر درآمد یا مالیات سرانه‌ای ندارد و فقط بر اساس مصرف برخی کالاها مالیات اخذ می‌شود._

- در سطح مالیات متوسط، میزان مالیات بر مصرف برای هر قشر به‌طور پایه برابر با نصف ضریب ثروت آن قشر است. در سطح مالیات سبک این مقدار ۳۳٪ کمتر و در سطح مالیات سنگین این مقدار ۳۳٪ بیشتر می‌شود.
- امتیاز اداره لازم برای اقدامات دولتی ۵٪ کمتر می شود.

### مالیات بر زمین

_نظام مالیاتی سنتی که بر اساس زمین به‌طور خاص از رعایا مالیات گرفته می‌شود._

- در سطح مالیات متوسط به‌طور ثابت ۰.۲، در سطح مالیات سبک ۰.۱۵ و در سطح مالیات سنگین ۰.۲۵ واحد پول از هر رعیت اخذ می‌شود.
- مالیات بر مصرف نیز مطابق توضیحات داده‌شده اخذ می‌شود.

### مالیات سرانه

_نظام مالیاتی که در آن از همه افراد به یک اندازه ثابت مالیات اخذ می‌شود._

- شرط: پیشرفت حداقل ۱۵٪ باشد. سیستم اقتصادی معیشتی نباشد.
- در سطح مالیات متوسط به‌طور ثابت ۰.۷، در سطح مالیات سبک ۰.۵۵ و در سطح مالیات سنگین ۰.۸۵ واحد پول از تمام افراد اخذ می‌شود.
- مالیات بر مصرف و نصف مالیات بر زمین نیز مطابق توضیحات داده‌شده اخذ می‌شود.

### مالیات تناسبی

_نظام مالیاتی بر اساس درآمد که هدف آن اخذ سهم تقریباً یکسان از درآمد تمام افراد است._

- شرط: پیشرفت حداقل ۳۰٪ باشد. سیستم اقتصادی معیشتی نباشد.
- در سطح مالیات متوسط از هر فرد به میزان ۲۵٪ درآمدش مالیات اخذ می‌شود. در سطح مالیات سبک این میزان ۲۰٪ و در سطح مالیات سنگین این میزان ۳۰٪ است.
- همچنین در سطح مالیات متوسط ۱۰٪ از سود حاصل از سرمایه اشراف و تاجران اخذ می‌شود که این میزان در سطح مالیات سبک ۵٪ و در سطح مالیات سنگین ۱۵٪ است.
- مالیات بر مصرف نیز مطابق توضیحات داده‌شده اخذ می‌شود.

### مالیات تصاعدی

_نظام مالیاتی که قصد دارد بار مالیات را روی دوش ثروتمندان بگذارد._

- شرط: پیشرفت حداقل ۴۵٪ باشد. سیستم اقتصادی معیشتی نباشد.
- در سطح مالیات متوسط از هر فرد به میزان ۱۵٪ درآمدش مالیات اخذ می‌شود. در سطح مالیات سبک این میزان ۱۰٪ و در سطح مالیات سنگین این میزان ۲۰٪ است.
- همچنین در سطح مالیات متوسط ۲۰٪ از سود حاصل از سرمایه اشراف و تاجران اخذ می‌شود که این میزان در سطح مالیات سبک ۱۵٪ و در سطح مالیات سنگین ۲۵٪ است.
- مالیات بر مصرف نیز مطابق توضیحات داده‌شده اخذ می‌شود.

## اصلاحات ارضی

قوانین حاکم بر زمین‌های کشاورزی و افرادی که در آن‌ها کار می‌کنند.

### زمین‌داری فئودالی (قانون آغازین)

_رعایا باید سر زمین بمانند و برای اربابانشان سخت کار کنند._

- شرط: اقتصاد دستوری، اقتصاد آزاد یا مداخله‌گرا نباشد.
- قدرت سیاسی اربابان ۲۵٪ بیشتر می‌شود.
- تولید روستاها ۴ به ازای هر روستا است.
- دسترسی به آموزش ۴۰٪ کمتر می شود.

### زارع مستاجر

_زمین همچنان تحت مالکیت اشراف است اما رعایا آزادند که شغل دیگری پیدا کنند._

- قدرت سیاسی اربابان ۱۰٪ بیشتر می‌شود.
- تولید روستاها ۵ به ازای هر روستا است.

### اسکان کشاورزان

_کشاورزان مالک زمین‌ها می‌شوند و در کنار کارگران دیگر کار می‌کنند._

- قدرت سیاسی کشاورزان ۲۵٪ بیشتر می‌شود.
- نیمی از مزارع تحت مالکیت کشاورزان درمی‌آید.
- تولید روستاها ۶ به ازای هر روستا است.

### کشاورزی اشتراکی

_زمین‌های کشاورزی به قطعاتی تقسیم می‌شود و گروه‌های کارگران و کشاورزان روی آن‌ها کار می‌کنند._

- شرط: پیشرفت حداقل ۴۵٪ باشد. اقتصاد دستوری یا مالکیت اشتراکی باشد.
- قدرت سیاسی مدیران ۲۵٪ بیشتر می‌شود.
- تمام مزارع تحت مالکیت کشاورزان درمی‌آید.
- تولید روستاها ۶ به ازای هر روستا است.

## نیروی انتظامی

قوانین حاکم بر نحوه‌ی برقراری نظم در کشور.

### بدون نیروی انتظامی (قانون آغازین)

_هیچ‌گونه نیروی انتظامی ساختاریافته در کشور وجود ندارد_.

### پلیس محلی

_نیروهای انتظامی محلی بر مناطق کوچک نظارت دارند._

- هر افزایش مخالفان ۵٪ در تعداد کمتر می‌شود.
- تاثیرگذاری اشراف ۲۰٪ بیشتر می‌شود.
- درآمد رعایا ۵٪ بیشتر می‌شود.

### پلیس اختصاصی

_نیروهای انتظامی مخصوص و آموزش‌دیده مسئول برقراری نظم هستند._

- شرط: پیشرفت حداقل ۱۵٪ باشد.
- تاثیرگذاری افسران و سربازان ۲۵٪ بیشتر می‌شود.
- هر افزایش مخالفان ۱۰٪در تعداد کمتر می‌شود.

### پلیس نظامی

_به نیروی انتظامی آموزش نظامی داده می‌شود و قدرت آن‌ها بیشتر می‌شود._

- شرط: پیشرفت حداقل ۷۵٪ باشد.
- هر افزایش مخالفان ۲۰٪ در تعداد کمتر می‌شود.
- تاثیرگذاری افسران و سربازان ۵۰٪ بیشتر می‌شود.

## سیستم آموزشی

وقتش رسیده بچه‌ها مدرسه بروند!

### بدون سیستم آموزشی (قانون آغازین)

_آموزش به عهده‌ی والدین است و عده‌ی بسیار کمی از افراد سواد می‌آموزند._

### مدارس مذهبی

_نهادهای مذهبی مسئولیت آموزش کودکان را برای ایجاد یک جامعه‌ی باایمان برعهده می‌گیرند._

- شرط: رابطه دین و حکومت جدایی کامل نباشد. زمین‌داری فئودالی نباشد.
- بودجه علمی دانشگاه‌ها ۲۰٪ کمتر می‌شود.
- دسترسی به آموزش ۲۰٪ بیشتر می‌شود.
- تاثیرگذاری روحانیان ۲۰٪ بیشتر می‌شود.

### مدارس خصوصی

_آموزش به موسسات خصوصی سپرده می‌شود تا افراد برای انتخاب آن‌چه یاد می‌گیرند آزاد باشند._

- شرط: پیشرفت حداقل ۱۵٪ باشد. دین رسمی نباشد.
- بودجه علمی دانشگاه‌ها ۴۰٪ کمتر می‌شود.
- دسترسی به آموزش به ازای هر ۱ واحد درآمد رعایا ۵٪ بیشتر می‌شود.
- تاثیرگذاری فرهنگیان ۲۰٪ بیشتر می‌شود.

### مدارس دولتی

_آموزش برعهده‌ی دولت است و باید به نحو استاندارد و برابر برای همه اجرا شود._

- شرط: پیشرفت حداقل ۱۵٪ باشد. دین رسمی نباشد. زمین‌داری فئودالی نباشد.
- تاثیرگذاری فرهنگیان ۱۰٪ بیشتر می‌شود.
- دسترسی به آموزش ۵۰٪ بیشتر می‌شود.

## آزادی بیان

قوانینی که حق آزادی بیان و تجمعات عمومی را مشخص می‌کنند.

### ممنوعیت اعتراض

_هر گونه اعتراض نسبت به دولت جرم محسوب می‌شود._

- شرط: پیشرفت حداقل ۶۰٪ باشد.
- امتیاز اقتدار دولت ۲۰۰ امتیاز بیشتر می‌شود.
- نوآوری ۱۵٪ کمتر می‌شود.
- تاثیر اقدامات پشتیبانی و سرکوب ۵٪ بیشتر می‌شود.

### سانسور عقاید (قانون آغازین)

_سانسور نشریات فعال است و هیچ حق تجمعی وجود ندارد._

- امتیاز اقتدار دولت ۱۰۰ امتیاز بیشتر می‌شود.
- تاثیر اقدامات پشتیبانی و سرکوب ۲.۵٪ بیشتر می‌شود.
- نوآوری ۱۰٪ کمتر می‌شود.

### حق تجمع

_شهروندان حق تجمع قانونی برای بیان خواسته‌هایشان دارند._

- شرط: پیشرفت حداقل ۱۵٪ باشد.
- امتیاز اقتدار دولت ۵۰ امتیاز بیشتر می‌شود.
- تاثیر اقدامات پشتیبانی و سرکوب ۲.۵٪ کم می‌شود.

### حمایت از آزادی بیان

_قانون از آزادی بیان همه اشخاص محافظت می‌کند._

- شرط: پیشرفت حداقل ۴۵٪ باشد.
- نوآوری ۲۵٪ بیشتر می‌شود.
- تاثیر اقدامات پشتیبانی و سرکوب صفر می‌شود.

## حقوق کارگران

قوانینی که حق و حقوق کارگران را مشخص می‌کند.

### بدون قانون (قانون آغازین)

_کارگران هیچ حق و حقوق خاصی از سوی دولت ندارند._

### نهادهای نظارتی

_نهادهای دولتی برای نظارت بر وضعیت کارگران ایجاد می‌شوند._

- شرط: پیشرفت حداقل ۳۰٪ باشد.
- دستمزد کارگران و ماشین‌کاران ۲۵٪ بیشتر می‌شود.
- رشد سرمایه تاجران و اشراف ۱۰٪ کمتر می‌شود.
- بودجه دولت از صنایع ملی ۱۰٪ کمتر می‌شود.

### حقوق حمایتی

_کارگران حق و حقوقی دارند که قانون از آن‌ها حمایت می‌کند._

- شرط: پیشرفت حداقل ۴۵٪ باشد.
- دستمزد کارگران و ماشین‌کاران ۵۰٪ بیشتر می‌شود.
- رشد سرمایه تاجران و اشراف ۲۰٪ کمتر می‌شود.
- بودجه دولت از صنایع ملی ۲۰٪ کمتر می‌شود.

## حقوق زنان

تعیین‌کننده حد و حدود نقش زنان در جامعه کشور است.

### سرپرستی قانونی (قانون آغازین)

_زنان به‌طور قانونی تحت سرپرستی مردان هستند و حقوق کمی دارند._

### حق مالکیت زنان

_زنان اجازه‌ی مالکیت بر زمین یا سرمایه دارند و می‌توانند از آن استفاده کنند._

- درآمد اشراف و تاجران ۱۰٪ بیشتر می‌شود.

### حق کار زنان

_زنان اجازه‌ی کار در مشاغل مختلف را دارند و می‌توانند نان‌آور خانواده باشند._

- شرط: پیشرفت حداقل ۴۵٪ باشد.
- درآمد همه اقشار ۲۰٪ بیشتر می‌شود.

### حق رای زنان

_زنان به‌طور برابر با مردان حق دارند درباره‌ی آینده‌ی خود تصمیم بگیرند._

- شرط: پیشرفت حداقل ۴۵٪ باشد. یکی از انواع حق رای تصویب شده باشد یا کشور در آنارشی باشد.
- درآمد همه اقشار ۲۰٪ بیشتر می‌شود.
- اثر افزایش تاثیرگذاری اقشار که در قانون مصوب توزیع قدرت ذکر شده ۵۰٪ بیشتر می‌شود.

# دولت

نهادی است که مسئولیت اداره کشور را برعهده دارد. در فاز اجرایی هر راند، گروه حاکم که طبق نوع حکومت مشخص شده، رئیس دولت محسوب می‌شود و می‌تواند در فاز اجرایی اقدامات مختلف دولتی را انجام دهد. انجام این اقدامات به سه چیز بستگی دارد: امتیاز اداره، امتیاز اقتدار و بودجه دولت.

## 🪙بودجه دولت

در هر راند گروه حاکم بودجه‌ای برای انجام اقدامات دولتی دریافت می‌کند. این بودجه از منابع مختلفی به دست می‌آید که مهم‌ترین آن‌ها مالیات است. مالیات دریافتی دولت به ظرفیت مالیات بستگی دارد. ظرفیت مالیات به طور پایه ۱۰ است و با ساخت هر اداره دولتی ۱۵ واحد بیشتر می‌شود. برای دریافت هر ۱۰۰ واحد بودجه از مالیات، به ۱ واحد ظرفیت مالیات نیاز است. مالیات اضافی از دست می‌رود.

همچنین سود حاصل از صنایع ملی (کارخانه‌ها، مزارع و معادن دولتی) نیز به بودجه افزوده می‌شود. برخی از اقدامات دولتی نیز می‌توانند به بودجه دولت فعلی یا دولت بعدی اضافه کنند.

از سوی دیگر بودجه نظامی پادگان‌ها، بودجه علمی دانشگاه‌ها و بودجه‌ی اداری ادارات دولتی از بودجه‌ی دولت در هر راند کم می‌شود. بعد از انجام اقدامات دولتی، باقی‌مانده‌ی بودجه‌ی دولت به بودجه‌ی دولت در راند بعدی منتقل می‌شود.

اگر بودجه دولت منفی باشد، دولت می‌تواند تا ۵۰۰۰ بودجه وام بگیرد. دولت باید طی ۵ قسط ۲۵ درصدی مبلغ وام را بازگرداند.

بودجه دولت هرگز نمی‌تواند از ۴۰۰۰ تا ۸۰۰۰ واحد پولی بسته به درصد پیشرفت بیشتر باشد.

## 📜 امتیاز اداره

در هر راند گروه حاکم مقداری امتیاز اداره دارد که نشانگر ظرفیت دیوانی و مدیریتی دولت است. این امتیاز از منابع مختلفی به دست می‌آید که مهم‌ترین آن‌ها ادارات دولتی هستند. امتیاز اداره برای انجام اقدامات دولتی خرج می‌شود. باقی‌مانده‌ی امتیاز اداره به راند بعدی منتقل نمی‌شود. امتیاز اداره بدون ادارات دولتی ۱۵ است.

## 👈 امتیاز اقتدار

در هر راند گروه حاکم مقداری امتیاز اقتدار دارد که نشانگر تسلط دولت بر امور و میزان پیروی از دستورات دولت است. این امتیاز عمدتاً بر اساس قوانین کشور به دست می‌آید و برای انجام اقدامات دولتی خرج می‌شود. باقی‌مانده‌ی امتیاز اقتدار به راند بعدی منتقل نمی‌شود.

## 🖋️اقدامات دولتی

در هر راند در فاز اجرایی، گروه حاکم می‌تواند اقداماتی انجام دهد که بر وضعیت کشور تاثیر می‌گذارند. گروه حاکم مادامی که منابع کافی برای هر اقدام را در اختیار داشته باشد می‌تواند آن اقدام را در یک راند چندبار انجام دهد.

توجه کنید که برای ساخت هر ساختمان جدید باید رعیت، کارگر یا سرباز باسواد به تعداد کافی وجود داشته باشد تا در موقعیت‌های شغلی جدید استخدام شوند.

### اقدامات سیاسی

#### سرکوب (۱۰۰ اقتدار)

گروه حاکم یک گروه از اپوزیسیون را انتخاب می‌کند. قدرت سیاسی آن گروه در ۵ سال بعدی ۱۰٪ کمتر خواهد بود.

یک گروه را نمی‌توان بیش از یک بار در یک راند سرکوب کرد. داشتن پلیس مخفی تاثیر سرکوب را ۲۰٪ می‌کند. همچنین قوانین آزادی بیان روی میزان تاثیر سرکوب تاثیر می‌گذارند.

#### پشتیبانی (۱۰۰ اقتدار)

گروه حاکم یک گروه دیگر را که نفوذ کمتر از ۱۰٪ دارد انتخاب می‌کند. قدرت سیاسی آن گروه در ۵ سال بعدی ۱۰٪ بیشتر خواهد بود.

یک گروه را نمی‌توان بیش از یک بار در یک راند پشتیبانی کرد. داشتن پلیس مخفی تاثیر پشتیبانی را ۲۰٪ می‌کند. قوانین آزادی بیان روی میزان پشتیبانی تاثیر می‌گذارند.

#### حکومت نظامی (۲۰۰ اقتدار)

تا ۵ سال ۱۰٪ به امنیت کشور اضافه می‌شود. بیش از یک بار در هر راند ممکن نیست.

#### مقابله با تشکل کارگری (۱۵۰ اقتدار)

تشکل اتحادیه کارگران ۱۰٪ کاهش می‌یابد. بیش از یک بار در هر راند ممکن نیست.

### اقدامات اقتصادی

#### تجارت خارجی (۵۰ اداره)

دولت در هر راند می‌تواند صادرات یا واردات را هر کدام تا حداکثر ۳۰۰ واحد کاهش یا افزایش دهد.

هر ۱۰۰ واحد صادرات و هر ۱۰۰ واحد واردات کشور، در هر راند ۵۰ امتیاز اداره خرج می‌کند. دولت برای افزایش صادرات یا واردات باید امتیاز اداره لازم را داشته باشد. از سوی دیگر دولت می‌تواند با کاهش صادرات یا واردات، امتیاز اداره آزاد کند.

#### ملی‌سازی (۲۵ اداره، ۵۰۰ بودجه)

دولت یک کارخانه، مزرعه یا معدن خصوصی را انتخاب کرده و آن‌ را تحت مالکیت خود درمی‌آورد. بدین‌ترتیب آن ساختمان دولتی می‌شود.

#### خصوصی‌سازی (فقط در اقتصاد آزاد)

دولت یک کارخانه، مزرعه یا معدن دولتی را انتخاب کرده و آن را با قیمت ۵۰۰ به سرمایه‌داران می‌فروشد. سود حاصل از فروش به بودجه دولت در همان راند اضافه می‌شود.

#### سرمایه‌گذاری (۱۰ اداره)

دولت مقداری دلخواه از بودجه خود را صرف سرمایه‌گذاری در اقتصاد کشور می‌کند و در راند بعد، چه خودش گروه حاکم باشد و چه کسی دیگر، آن مقدار سرمایه به علاوه حداقل ۱۵٪ به بودجه کشور بازمی‌گردد. سود سرمایه‌گذاری دولت در سیستم‌های اقتصادی مختلف متفاوت است.

#### تشویق صنایع (۵۰ اقتدار)

یک گزینه از بین کارخانه‌ها، مزارع یا معادن انتخاب کرده، تا ۵ سال تولید آن‌ها ۲۰٪ بیشتر می‌شود. بیش از یک بار در هر راند ممکن نیست.

### اقدامات توسعه

#### ساخت کارخانه (۱۵ اداره، ۲۰۰ بودجه)

دولت یک کارخانه دولتی می‌سازد که جزو صنایع ملی محسوب می‌شود.

#### ساخت مزرعه (۱۵ اداره، ۵۰ بودجه)

دولت یک مزرعه دولتی می‌سازد که جزو صنایع ملی محسوب می‌شود.

#### ساخت معدن (۲۰ اداره، ۱۰۰ بودجه)

دولت یک معدن دولتی می‌سازد که جزو صنایع ملی محسوب می‌شود.

#### بهبود جاده‌ها (۱۵ اداره، ۲۰۰ بودجه)

دولت جاده‌های کشور را بهسازی می‌کند. بدین‌ترتیب ۵ واحد به زیرساخت کشور اضافه می‌شود.

#### ساخت راه‌آهن (۱۰۰ اداره، ۱۰۰۰ بودجه، پیشرفت حداقل ۴۵٪)

دولت یک خط راه‌آهن جدید افتتاح می‌کند. هر خط راه‌آهن ۵۰ واحد به زیرساخت کشور اضافه می‌کند.

#### ساخت بندر (۱۰۰ اداره، ۱۵۰۰ بودجه، فقط یک بار)

دولت یک بندر جدید جهت تجارت‌های خارجی می‌سازد. امتیاز اداره لازم برای تجارت‌ خارجی ۱۰٪ کمتر می‌شود. ۱۰۰ واحد به زیرساخت کشور اضافه می‌شود.

### اقدامات فرهنگی

#### ساخت دانشگاه (۱۵ اداره، ۱۰۰ بودجه)

دولت یک دانشگاه جدید افتتاح می‌کند.

#### ترویج رشد اجتماعی (۵۰ اقتدار)

دسترسی به آموزش به مدت ۵ سال ۳۰٪ بیشتر می‌شود. بیش از ۱ بار در هر راند ممکن نیست.

### اقدامات مدیریتی

#### ساخت اداره دولتی (۵۰ بودجه)

دولت یک اداره دولتی جدید افتتاح می‌کند.

#### تنظیم بودجه نظامی (۵ اداره)

دولت می‌تواند بودجه نظامی و دستمزد کارکنان پادگان‌ها را در ۳ سطح کم، متوسط یا زیاد مشخص کند. در سطح کم ۲۰٪ از دستمزد کارکنان و بودجه نظامی کم می‌شود. در سطح زیاد ۲۰٪ به دستمزد کارکنان و بودجه نظامی اضافه می‌شود.

#### تنظیم بودجه اداری (۵ اداره)

دولت می‌تواند بودجه اداری و دستمزد کارکنان ادارات دولتی را در ۳ سطح کم، متوسط یا زیاد مشخص کند. در سطح کم ۲۰٪ از دستمزد کارکنان و بودجه اداری کم می‌شود. در سطح زیاد ۲۰٪ به دستمزد کارکنان و بودجه اداری اضافه می‌شود.

دستمزد سایر مدیران، روحانیان و کارمندان نیز بر حسب همین دستمزد محاسبه می‌‌شود.

### اقدامات نظامی

#### ساخت پادگان (۵۰ بودجه)

دولت یک پادگان جدید افتتاح می‌کند.

# گروه‌های سیاسی

## 🏛️اربابان

متشکل از اشراف زمیندار و نخبگان سنتی هستند و هدفشان حفظ نظام فئودالی و محدود کردن قدرت طبقات پایین جامعه است.

### گرایش‌ها

- گرایش اشراف ۲۵۰، افسران ۲۵ و روحانیان ۵۰ است.
- گرایش کشاورزان برابر با ۲۵+ثروت آن‌هاست و اگر اسکان‌ کشاورزان مصوب باشد ۲۵٪ هم بیشتر می‌شود.
- گرایش سایر اقشار به اربابان صفر است.

### نشانگرها

اعتبار اشرافی: این نشانگر میزان احترام، اعتبار و پذیرشی را که سنت‌های فئودالی و قدرت اربابان در میان اقشار مختلف (به‌ویژه رعایا، کشاورزان و روحانیان) دارند، اندازه‌گیری می‌کند. اعتبار فئودالی بالا به اربابان کمک می‌کند تا نفوذ خود را حفظ کنند و در برابر تغییرات مقاومت کنند. مقدار اولیه آن ۶۰٪ است و با شرایط زیر تغییر می‌کند:

- هر ۵ سال، اگر زمین‌داری فئودالی برقرار باشد، ۵٪ افزایش می‌یابد.
- با تصویب زارع مستأجر، اسکان کشاورزان یا کشاورزی اشتراکی، ۲۵٪ کاهش می‌یابد.
- اگر تعداد عمارت‌ها در ۵ سال گذشته افزایش یابد، به ازای هر عمارت جدید ۲٪ افزایش می‌یابد.
- هر ۵ سال اگر رضایت رعایا زیر ۵٪- باشد، ۱۰٪ کاهش و اگر بالای ۱۰٪+ باشد، ۱۰٪ افزایش می‌یابد.
- هر ۵ سال اگر اربابان حاکم باشند و هیچ قانونی تغییر نکند و رضایت کل جمعیت کمتر از ۵٪ باشد، اعتبار اشرافی ۱۰٪ کاهش می‌یابد.

### اقدامات

#### گسترش املاک

- شروط:
- اعتبار اشرافی حداقل ۵۰٪ باشد.
- سهمیه زیرساخت بخش خصوصی حداقل ۱ باشد.
- رعیت با‌سواد به تعداد کافی برای کار در مزرعه یا عمارت وجود داشته باشد.
- تأثیرات:
- ۱ سهمیه زیرساخت مصرف می‌شود.
- یک مزرعه در بخش خصوصی ساخته می‌شود که متعلق به اشراف خواهد بود.
- ۲۰ هزار نفر از رعایا در مشاغل مختلف این ساختمان مشغول به کار می‌شوند.
- در پی گسترش املاک اشراف، یک عمارت جدید به‌ وجود خواهد آمد.
- اعتبار اشرافی ۵٪ کم می‌شود.
- محدودیت: بدون محدودیت خاص، تا زمانی که شروط برقرار باشند.

#### ضیافت اربابی

- شروط:
- رضایت اشراف حداقل ۲۰٪+ باشد.
- اربابان اپوزیسیون باشند یا نفوذشان زیر ۲۰٪ باشد.
- حداقل ۱۰۰ عمارت در کشور وجود داشته باشد.
- تأثیرات:
- گرایش افسران، روحانیان و کشاورزان به اربابان به مدت ۱۰ سال ۱۰۰٪ بیشتر می‌شود.
- اعتبار اشرافی ۱۵٪ افزایش می‌یابد.
- هزینه زندگی اشراف به مدت ۵ سال ۱۰٪ بیشتر می‌شود.
- محدودیت: هر ۱۵ سال حداکثر ۱ بار.

#### اتحاد استراتژیک

- شروط:
- اعتبار اشرافی حداقل ۷۰٪ باشد.
- نوع حکومت پادشاهی یا مشروطه باشد یا اربابان اپوزیسیون باشند.
- گروه هدف اتحاد حداقل ۱۰٪ نفوذ داشته باشد.
- تأثیرات:
- اربابان یک گروه هدف اتحاد انتخاب می‌کنند.
- به مدت ۱۵ سال، قدرت سیاسی اربابان و گروه متحد ۱۵٪ افزایش می‌یابد.
- در ۱۵ سال آینده اگر قانونی که اربابان با آن مخالف بوده‌اند تصویب شود، اتحاد شکسته شده و قدرت سیاسی گروه متحد ۱۰٪ کاهش می‌یابد.
- اگر گروه متحد در ۱۵ سال آینده حاکم شود، اعتبار اشرافی ۲۰٪ افزایش می‌یابد.
- محدودیت: یک بار در بازی.

## 🙏مذهبیون

نماینده‌ی نهادهای مذهبی هستند و هدفشان حفظ سنت‌ها، مخالفت با سکولاریسم و پررنگ کردن نقش دین در حکومت است.

### گرایش‌ها

- گرایش همه‌ اقشار به مذهبیون به‌طور پایه برابر با ۳۰ است. این مقدار به ازای هر ۵ درصد پیشرفت ۱ واحد کمتر می‌شود.
- گرایش روحانیان ۲۵۰ واحد و گرایش رعایا ۱۰۰ واحد بیشتر است.
- عدد حاصل برای همه اقشار بسته به شرایط زیر کاهش یا افزایش می‌یابد.

| دین رسمی | آزادی عقیده | مدارس مذهبی |
| --- | --- | --- |
| ۵۰٪+<br><br>۲۵٪+ بیشتر اگر پیشرفت > ۴۵٪ | ۲۵٪+<br><br>۲۵٪+ بیشتر اگر پیشرفت > ۴۵٪ | ۲۰٪+  <br>هر سطح آموزش ۵ درصد بیشتر |

### نشانگرها

**تعصب دینی:** نشان‌دهنده میزان اعتقاد راسخ و تعصب مردم به ارزش‌ها و سنت‌های دینی است. تعصب دینی در ابتدای بازی ۵۰٪ است و با اقدامات مذهبیون، قوانین، و شرایط اجتماعی تغییر می‌کند. هرچه تعصب دینی بالاتر باشد، گرایش اقشار مختلف به مذهبیون بیشتر می‌شود، به‌ویژه در شرایطی که تغییرات سریع اجتماعی و فرهنگی با مقاومت مردم روبه‌رو شود:

- هر ۵ سال، اگر پیشرفت بیشتر از دو برابر نرخ سواد باشد، تعصب دینی ۱۵٪ افزایش می‌یابد.
- هر ۵ سال، اگر رادیکالیسم روشنفکران بیشتر از ۵۰٪ باشد، تعصب دینی ۱۰٪ افزایش می‌یابد.
- هر ۵ سال، اگر نرخ سواد کمتر از ۲۰٪ باشد، تعصب دینی ۵٪ افزایش می‌یابد.
- اگر هیچ کدام از موارد بالا برقرار نباشد، تعصب دینی ۱۰٪ کاهش می‌یابد.

### اقدامات

#### صدور فتوای وحدت

- - شروط:
        - رابطه دین و حکومت «جدایی کامل» نباشد.
        - تعصب دینی حداقل ۲۵٪ باشد.
    - تأثیرات:
      - گرایش همه اقشار به مذهبیون به مدت ۵ سال به اندازه درصد تعصب دینی بیشتر می‌شود.
      - اگر رادیکالیسم روشنفکران بالای ۷۰٪ باشد، افزایش گرایش دوبرابر می‌شود.
    - محدودیت:
      - هر ۵ سال حداکثر ۱ بار.

#### تبلیغ علیه بدعت

- - شروط:
        - نوآوری بیشتر از ۵ باشد.
        - رادیکالیسم روشنفکران حداقل ۴۰٪ باشد.
        - تعصب دینی حداقل ۶۰٪ باشد.
    - تأثیرات:
      - به مدت ۱۰ سال، نوآوری ۲۰٪ کاهش می‌یابد.
      - اگر نشانگر پیشرفت بیش از دو برابر نرخ سواد باشد، تعداد مخالفان حکومت ۱۰۰ هزار نفر افزایش می‌یابد.
    - محدودیت:
      - حداکثر ۳ بار در بازی با فاصله حداقل ۱۵ سال.

#### نهضت عدالت‌خواهی

- شروط:
  - تعصب دینی حداقل ۷۰٪ باشد.
  - مشروعیت حکومت کمتر از ۴۰٪ باشد.
  - تعداد مخالفان بیشتر از ۵۰۰ هزار نفر باشد.
- تأثیرات:
  - تعصب دینی تا پایان بازی ۲۰٪ افزایش می‌یابد.
  - قدرت سیاسی مذهبیون به مدت ۲۰ سال ۲۵٪ بیشتر می‌شود.
  - گرایش همه اقشار به مذهبیون به مدت ۲۰ سال ۵۰٪ بیشتر می‌شود.
  - اگر رادیکالیسم روشنفکران بالای ۷۰٪ باشد، قدرت سیاسی روشنفکران ۲۰٪ کاهش می‌یابد و ۱۰٪ به مذهبیون اضافه می‌شود.
- محدودیت:
  - یک بار در بازی.

## ⚔ نیروهای مسلح

طرفدار اقتدار حکومت هستند و هدفشان تقویت قدرت نظامی و حفظ نظم و کنترل اجتماعی است.

### گرایش‌ها

- گرایش افسران به نیروهای مسلح ۲۵۰ است.
- گرایش سربازان به نیروهای مسلح ۱۰۰ است. اگر مدل نظامی ارتش حرفه‌ای باشد ۵۰ واحد بیشتر می‌شود. عدد واحد بسته به دستمزد نظامی، اگر دستمزد کم باشد ۲۵ درصد کمتر و اگر دستمزد زیاد باشد ۲۵ درصد بیشتر می‌شود.
- گرایش اشراف ۱۰ است و اگر مدل نظامی سربازگیری باشد ۵۰ واحد بیشتر می‌شود.
- گرایش سایر اقشار به نیروهای مسلح صفر است.

### نشانگرها

**تهدید خارجی:** بیانگر سطح تهدیدات بالقوه از سوی کشورهای دیگر یا نیروهای خارجی است که می‌تواند امنیت کشور را به خطر بیندازد. این نشانگر در ابتدای بازی ۲۰٪ است و با اقدامات گروه‌های سیاسی و وضعیت امنیت کشور تغییر می‌کند:

- اگر امنیت داخلی کشور زیر ۵۰٪ باشد، تهدید خارجی هر ۵ سال ۵٪ افزایش می‌یابد.
- اگر امنیت داخلی کشور بالای ۷۰٪ باشد، تهدید خارجی هر ۵ سال ۱۰٪ کاهش می‌یابد.

### اقدامات

#### رزمایش نمایشی

- - شروط:
        - تهدید خارجی حداقل ۳۰٪ باشد.
        - به ازای هر بار رزمایش نمایشی حداقل ۲ پادگان داشته باشیم. (بار اول ۲ پادگان، بار دوم ۴ پادگان و ...)
    - تاثیرات:
      - به مدت ۵ سال قدرت نظامی کشور ۱۰٪ بیشتر می‌شود.
      - اگر امنیت بالای ۵۰٪ باشد، تهدید خارجی ۱۰٪ بیشتر می‌شود.
      - اگر امنیت ۵۰٪ یا کمتر باشد، تهدید خارجی ۵٪ کمتر می‌شود.
    - محدودیت:
      - هر ۱۰ سال حداکثر ۱ بار.

#### بسیج ملی‌گرایان

- - شروط:
        - تهدید خارجی حداقل ۶۰٪ باشد.
        - نیروهای مسلح اپوزیسیون باشند.
        - در ۱۵ سال اخیر حداقل ۱ پادگان ساخته شده باشد.
    - تاثیرات:
      - به مدت ۱۰ سال، قدرت سیاسی نیروهای مسلح ۳۰٪ بیشتر می‌شود.
      - تعداد طرفداران حکومت ۵۰٪ کمتر می‌شود.
    - محدودیت:
      - حداکثر ۴ بار در بازی با فاصله حداقل ۱۵ سال.

#### تامین سلاح مخالفان

- - شروط:
        - نیروهای مسلح اپوزیسیون باشند.
        - نفوذ نیروهای مسلح حداقل ۱۰٪ باشد.
        - تهدید خارجی کمتر از ۴۰٪ باشد.
    - تاثیرات:
      - تعداد مخالفان حکومت ۵۰٪ بیشتر می‌شود.
      - گرایش تمام اقشار ناراضی (به جز اشراف، افسران و سربازان) به نیروهای مسلح به مدت ۱۵ سال برابر با ۳۰ می‌شود.
    - محدودیت:
      - حداکثر ۲ بار در بازی با فاصله ۳۵ سال.  

## 🌳 روستاییان

متشکل از کشاورزان و اجتماعات روستایی هستند و هدفشان کاهش مالیات است. با صنعتی‌سازی گسترده مخالفند.

### گرایش‌ها

- گرایش روحانیان به روستاییان ۲۰، کارگران ۲۵، و رعایا و کشاورزان ۳۰۰ است.
- گرایش سایر اقشار به روستاییان صفر است.

### نشانگرها

- **مقاومت روستایی:** نشانگر میزان مخالفت روستاییان با نظام ارباب رعیتی است. مقاومت روستایی در ابتدای بازی صفر است و در شرایط زیر تغییر می‌کند:
  - هر بار ساخت کارخانه (دولتی یا خصوصی) ۵٪ به مقاومت روستایی اضافه می‌کند.
  - هر ۵ سال دوبرابر درصد رعایای باسواد در کل کشور (در ابتدا مساوی ۲.۶٪) به مقاومت روستایی اضافه می‌شود.
  - با تصویب قانون زارع مستاجر، ۲۵٪ و با تصویب اسکان کشاورزان یا کشاورزی اشتراکی، ۷۵٪ از مقاومت روستایی کم می‌شود.

### اقدامات

#### تحریم صنعت

- - شروط:
        - هر بار تحریم صنعت نیاز به حداقل ۱۰٪ مقاومت روستایی دارد. (بار دوم ۲۰٪ و ...)
        - رضایت رعایا کمتر از ۰٪ باشد.
    - تاثیرات:
      - به مدت ۱۰ سال هزینه‌ی زندگی روستاییان ۲۵٪ کمتر می‌شود.
      - به مدت ۱۰ سال سهم رعایا از نیازهای داخلی ۵۰٪ کم می‌شود و در نتیجه‌ی آن تقاضا و سود صنایع کاهش می‌یابد.
      - به مدت ۱۰ سال نوآوری ۱۵٪ کمتر می‌شود.
    - محدودیت:
      - هر ۱۰ سال حداکثر ۱ بار.

#### احیای صنایع دستی

- - شروط:
        - گرانی بیشتر از ۵٪ باشد.
    - تاثیرات:
      - به مدت ۱۵ سال تولید هر روستا ۲ واحد بیشتر می‌شود.
      - به مدت ۱۵ سال، بخشی از سود حاصل از روستاها (برابر با درصد مقاومت روستایی) به جای رسیدن به اشراف، بین رعایا تقسیم می‌شود.
      - به مدت ۱۵ سال سود حاصل از کارخانه‌ها ۵٪ کم می‌شود.
    - محدودیت:
      - حداکثر ۴ بار در بازی با فاصله حداقل ۲۰ سال.

#### شورش دهقانی

- - شروط:
        - مقاومت روستایی بیشتر از ۸۰٪ باشد.
        - رضایت رعایا کمتر از ۱۰٪- باشد.
        - امنیت کمتر از ۴۵٪ باشد.
        - حداقل ۱۰۰ روستا در کشور وجود داشته باشد.
        - زمین‌داری فئودالی تصویب شده باشد.
    - تاثیرات:
      - به میزان ۱۰٪ جمعیت رعایا به مخالفین حکومت اضافه می‌شود.
      - تا زمانی که همه‌ی شروط بالا برقرار باشند شورش برپاست و:
        - تولید روستاها و مزارع ۵۰٪ کاهش می‌یابد.
        - کشور با قحطی مواجه شده، هزینه‌ی زندگی تمام اقشار به جز اشراف و تاجران، ۲۵٪ بیشتر می‌شود.
        - مشروعیت حکومت ۵٪ کمتر می‌شود.
        - هر ۵ سال که شورش برپا باشد ۵٪ از مقاومت روستایی کم می‌شود.
    - محدودیت:
      - حداکثر ۱ بار در بازی.

## 🏭 سرمایه‌داران

متشکل از کارخانه‌داران و تاجران هستند و هدفشان حمایت از تجارت آزاد، کاهش مالیات‌ها بر ثروتمندان و تقویت صنعت است.

### گرایش‌ها

- گرایش تاجران ۲۵۰، و گرایش مهندسان و مغازه‌داران ۵۰ است و هر سه به میزان ثروت آن قشر نیز بیشتر می‌شود.
- گرایش سایر اقشار به سرمایه‌داران صفر است.

### نشانگرها

**سرمایه:** نشانگر میزان منابع مالی تاجران و سود حاصل از صنایع خصوصی متعلق به تاجران است. هر ۵ سال میزان رشد سرمایه حاصل از ساختمان‌های متعلق به تاجران به آن اضافه می‌شود. تاجران در ابتدای بازی ۱۰ کارخانه دارند. سرمایه سرمایه‌داران نیز در ابتدای بازی ۱۰۰ است.

**سهمیه زیرساخت:** در هر راند سهمی از زیرساخت آزاد کشور به بخش خصوصی اختصاص می‌یابد که نسبت آن در قانون سیستم اقتصادی کشور مشخص می‌شود. برای ساخت هر یک ساختمان، یک سهمیه زیرساخت مصرف می‌شود.

### اقدامات

#### ساخت و ساز

- شروط:
  - سرمایه‌داران حداقل ۲۰۰ سرمایه داشته باشند.
  - رعیت باسواد به تعداد کافی وجود داشته باشد.
  - سهمیه زیرساخت حداقل ۱ باشد.
- تاثیرات:
  - ۲۰۰ سرمایه خرج می‌شود و ۱ سهمیه زیرساخت مصرف می‌شود.
  - یک کارخانه، مزرعه یا معدن به انتخاب سرمایه‌داران در بخش خصوصی ساخته می‌شود که متعلق به تاجران خواهد بود.
  - ۲۰ هزار نفر از رعایا در مشاغل مختلف این ساختمان مشغول به کار می‌شوند.
  - در پی گسترش بخش خصوصی، یک بنگاه جدید به‌ وجود خواهد آمد.
- محدودیت:
  - تا زمانی که شروط برقرار باشند محدودیتی ندارد.

#### بورسیه علمی

- شروط:
  - سرمایه‌داران حداقل ۱۰۰ سرمایه داشته باشند.
  - حداقل ۱ دانشگاه به ازای هر بار بورسیه علمی وجود داشته باشد.
- تاثیرات:
  - به مدت ۱۰ سال ۱ واحد به نوآوری اضافه می‌شود.
  - به مدت ۱۰ سال گرایش فرهنگیان و مهندسان به سرمایه‌داران ۵۰ واحد بیشتر می‌شود.
  - سرمایه‌داران یک گزینه از بین کارخانه، مزرعه و معدن انتخاب می‌کنند.
  - بعد از ۱۰ سال، طبق انتخاب قبلی تولید همه کارخانه‌ها یا مزرعه‌ها یا معادن ۵٪ تا پایان بازی افزایش می‌یابد.
- محدودیت:
  - ۴ بار در بازی با فاصله حداقل ۱۵ سال.

#### لابی‌گری کلان

- شروط:
  - سرمایه‌داران حداقل ۱۰٪ نفوذ داشته باشند.
  - سرمایه‌داران گروه حاکم نباشند.
- تاثیرات:
  - سرمایه‌داران یک گروه انتخاب می‌کند تا با آن‌ها لابی کنند.
  - به مدت ۲۰ سال قدرت سیاسی همه گروه‌ها به جز سرمایه‌داران و گروه انتخابی ۱۰٪ کم می‌شود.
- محدودیت:
  - یک بار در بازی.

## 🛍️ خرده‌بورژوازی

نماینده طبقه‌ی متوسط هستند و هدفشان اصلاحات تدریجی، ثبات اقتصادی و جلوگیری از افراط‌گرایی است.

### گرایش‌ها

- گرایش اشراف، تاجران و رعایا به خرده‌بورژوازی صفر است.
- اگر اسکان کشاورزان مصوب شده باشد، گرایش کشاورزان به خرده‌بورژوازی ۲۵ و اگر نه صفر است.
- گرایش ماشین‌کاران، سربازان و کارگران به خرده‌بورژوازی ۲۵ است. گرایش کارمندان نیز ۱۲۵ است.
- گرایش روحانیان ۴۰ و گرایش افسران، مدیران و فرهنگیان به خرده‌بورژوازی ۵۰ است.
- گرایش مهندسان به خرده‌بورژوازی ۱۰۰ و مغازه‌داران ۳۰۰ است.

### نشانگرها

**تعادل اجتماعی:** نشانگر میزان موفقیت خرده‌بورژوازی در حفظ ثبات اقتصادی و جلوگیری از افراطی‌گری را اندازه می‌گیرد. مقدار آن بر اساس اختلاف نفوذ بین گروه‌های رادیکال (اتحادیه کارگران + روشنفکران) و گروه‌های محافظه‌کار (اربابان + مذهبیون) محاسبه می‌شود.

### اقدامات

#### معرفی مد جدید

- شروط:
  - به ازای هر مد جدید حداقل یک شهر در کشور باید وجود داشته باشد.
  - تعادل اجتماعی حداقل ۶۰٪ باشد.
  - پیشرفت حداقل ۳۰٪ باشد.
- تاثیرات:
  - هزینه زندگی تمام اقشار جامعه به مدت ۱۰ سال ۱۰٪ افزایش می‌یابد.
  - درآمد مغازه‌داران تا ۱۰ سال ۱۵٪ بیشتر می‌شود.
  - گرایش کارمندان، ماشین‌کاران، سربازان و کارگران به خرده‌بورژوازی به مدت ۱۰ سال ۱۰۰٪ بیشتر می‌شود.
- محدودیت:
  - هر ۱۰ سال حداکثر ۱ بار.

#### خدمات شهروندی

- شروط:
  - تعادل اجتماعی حداقل ۸۰٪ باشد.
  - حداقل ۵ شهر در کشور وجود داشته باشد.
- تاثیرات:
  - امتیاز اداره دولت به مدت ۵ سال ۲۵٪ بیشتر می‌شود.
  - درآمد مدیران و کارمندان به مدت ۵ سال ۲۵٪ بیشتر می‌شود.
  - هزینه‌ی زندگی رعایا و کارگران به مدت ۵ سال ۵٪ کمتر می‌شود.
- محدودیت:
  - هر ۵ سال حداکثر ۱ بار.

#### اصلاحات تدریجی

- شروط:
  - تعادل اجتماعی کمتر از ۶۰٪ باشد.
  - نفوذ خرده‌بورژوازی حداقل ۱۰٪ باشد.
  - تعداد مخالفان بیشتر از ۵۰۰ هزار نفر باشد.
- تاثیرات:
  - اگر نفوذ اتحادیه کارگران + روشنفکران کمتر از اربابان + مذهبیون باشد، به مدت ۲۵ سال 25٪ از قدرت سیاسی اربابان و مذهبیون کم شده و ۵۰٪ به قدرت سیاسی اتحادیه کارگران و روشنفکران اضافه می‌شود.
  - اگر نفوذ اتحادیه کارگران + روشنفکران بیشتر از اربابان + مذهبیون باشد، به مدت ۲۵ سال ۲۵٪ از قدرت سیاسی روشنفکران و اتحادیه کارگران کم شده و ۵۰٪ به قدرت سیاسی اربابان و مذهبیون اضافه می‌شود.
  - سپس به اندازه درصد افزایش تعادل اجتماعی، به نفوذ خرده‌بورژوازی اضافه می‌شود.
- محدودیت:
  - ۱ بار در بازی.

## 💡 روشنفکران

طرفدار دموکراسی، سکولاریسم و حقوق فردی هستند و هدفشان افزایش آزادی‌های سیاسی و محدود کردن قدرت مذهب و حکومت است.

### گرایش‌ها

- گرایش افسران، کشاورزان، سربازان، کارگران و رعایا به روشنفکران صفر است.
- گرایش اشراف به روشنفکران ۲۰ است و اگر دیوان‌سالاری موروثی باشد، به ازای هر اداره دولتی ۵ واحد بیشتر می‌شود.
- گرایش روحانیان، مهندسان، مغازه داران و ماشین‌کاران به روشن‌فکران ۲۰ است.
- گرایش تاجران و کارمندان ۷۰، مدیران ۱۷۰ و فرهنگیان ۲۷۰ است.

### نشانگرها

**رادیکالیسم:** نشانگر میزان افراطی بودن روشنفکران در طلب خواسته‌هایشان است. هر چه رادیکالیسم بیشتر باشد تفاوت تفکر آن‌ها با گروه‌های سنتی بیشتر خواهد بود. رادیکالیسم در ابتدای بازی ۵۰٪ است.

- هر بار که روشنفکران با تصویب قانونی موافق باشند و آن قانون تصویب شود، رادیکالیسم ۳۰٪ کمتر می‌شود.
- اگر روشنفکران حامی حکومت باشند، رادیکالیسم ۱۵٪ کمتر می‌شود.
- اگر روشنفکران در یک راند اقدامی نکنند رادیکالیسم ۱۰٪ کمتر می‌شود.

### اقدامات

#### چاپ کتاب

- شروط:
  - ممنوعیت اعتراض تصویب نشده باشد.
  - حداقل ۲٪ سواد عمومی به ازای هر بار چاپ کتاب. (بار اول ۲٪، بار دوم ۴٪ و ...)
- تاثیرات:
  - دسترسی به آموزش ۲٪ بیشتر می‌شود.
  - رادیکالیسم ۵٪ بیشتر می‌شود.
  - گرایش اقشار مدیران، فرهنگیان، مهندسان و کارمندان به روشنفکران ۵٪ بیشتر می شود.
- محدودیت:
  - هر ۵ سال حداکثر ۲ بار.

#### پروپاگاندا

- شروط:
  - رادیکالیسم حداقل ۳۰٪ باشد.
  - رادیکالیسم از ۵ برابر میزان سواد عمومی بیشتر نباشد.
  - ممنوعیت اعتراض تصویب نشده باشد.
- تاثیرات:
  - گرایش همه اقشار به روشنفکران به مدت ۱۰ سال ۵۰٪ بیشتر می‌شود.
  - نوآوری ۰.۳ واحد بیشتر می‌شود.
  - رادیکالیسم ۲۵٪ بیشتر می‌شود.
- محدودیت:
  - حداکثر ۵ بار در بازی با فاصله حداقل ۱۰ سال.

#### اعتراضات مدنی

- شروط:
  - مخالفان حداقل ۵۰۰ هزار نفر باشند.
  - امنیت کشور زیر ۷۰٪‌ باشد.
  - رادیکالیسم زیر ۵۰٪ باشد.
- تاثیرات:
  - تعداد مخالفان به اندازه‌ی ۱ میلیون نفر ضربدر نفوذ روشنفکران بیشتر می‌شود.
  - اگر دولت یکی از اقدامات زیر را انجام دهد، رادیکالیسم ۲۵٪ کم شده و تعداد مخالفان ۲۰۰ هزار نفر کاهش می‌یابد:
  - ساخت دانشگاه
  - تصویب مدارس خصوصی یا دولتی
  - تصویب درجه‌ی بالاتری از حقوق زنان
  - تصویب درجه‌ی بالاتری از آزادی بیان
  - تا زمانی که دولت اقدامات بالا را انجام ندهد و امنیت زیر ۷۰٪ باشد، هر ۵ سال رادیکالیسم ۵٪ بیشتر شده، مشروعیت ۵٪ کمتر شده و تعداد مخالفان ۵۰ هزار نفر بیشتر می‌شود.
- محدودیت:
  - حداکثر ۲ بار در بازی با فاصله حداقل ۴۰ سال.

## 🛠️ اتحادیه کارگران

نماینده‌ی طبقه‌ی کارگر هستند و هدفشان بهبود شرایط کار، کاهش نفوذ سرمایه‌داران و انجام اصلاحات اجتماعی است.

### گرایش‌ها

- گرایش اشراف، تاجران، افسران، مغازه‌داران، کشاورزان و رعایا به اتحادیه کارگران صفر است.
- گرایش روحانیان به اتحادیه کارگران برابر با ۲۰ است.
- گرایش مدیران، فرهنگیان و مهندسان به اتحادیه کارگران برابر با ۲۵ است.
- گرایش کارمندان و سربازان به اتحادیه کارگران برابر با ۵۰ است.
- گرایش ماشین‌کاران به اتحادیه کارگران برابر با ۱۵۰ است.
- گرایش کارگران به اتحادیه کارگران برابر با ۱۰۰ + درصد تشکل اتحادیه کارگران است.

### نشانگرها

**تشکل:** نشانگر میزان سازمان‌دهی کارگران و وجود تشکیلات کارگری است. هرچه تشکل بیشتر باشد، کارگران فعال‌تر به دنبال حقوق خود هستند. تشکل در ابتدای بازی صفر درصد است و هر ۵ سال بر اساس شرایط زیر تغییر می‌کند:

- اگر رضایت کارگران یا ماشین‌کاران کمتر از ۵٪ باشد، تشکل ۵٪ افزایش می‌یابد.
- اگر تعداد مخالفان حکومت بیش از ۵۰۰ هزار نفر باشد، تشکل ۳٪ افزایش می‌یابد.
- اگر حقوق کارگران «بدون قانون» باشد، تشکل ۵٪ افزایش می‌یابد.
- اگر رضایت کارگران و ماشین‌کاران بیشتر از ۱۰٪ باشد، تشکل ۵٪ کاهش می‌یابد.
- تشکل نمی‌تواند از ۴ برابر نفوذ اتحادیه کارگران بیشتر باشد.

### اقدامات

#### **کمپین آگاهی کارگری**

- شروط:
- اتحادیه کارگران حداقل ۵٪ نفوذ داشته باشد.
- نرخ سواد عمومی حداقل ۱۰٪ باشد.
- رضایت کارگران یا ماشین‌کاران کمتر از ۵٪- باشد.
- تأثیرات:
- به مدت ۱۰ سال، گرایش کارگران و ماشین‌کاران به اتحادیه کارگران ۵۰٪ بیشتر می‌شود.
- به مدت ۱۰ سال، هزینه زندگی کارگران و ماشین‌کاران ۱۰٪ کمتر می‌شود.
- به مدت ۱۰ سال رشد سرمایه تاجران ۵٪ کاهش می‌یابد.
- محدودیت: هر ۱۵ سال حداکثر ۱ بار.

#### اعتصاب گسترده

- شروط:
  - مشروعیت حکومت کمتر از ۵۰٪ باشد.
  - رضایت کارگران و ماشین‌کاران کمتر از ۵٪- باشد.
  - حقوق کارگران بدون قانون باشد.
  - اتحادیه کارگران اپوزیسیون باشد و تعداد مخالفان بیشتر از ۴۵۰ هزار نفر باشد.
  - اتحادیه کارگران حداقل ۳۵٪ تشکل داشته باشد.
- تاثیرات:
  - اعتصاب تا زمانی برقرار است که قانون حقوق کارگران تغییر کند.
  - تا زمان برقراری اعتصاب:
    - تولید تمام کارخانه‌ها و معادن ۲۵٪ کاهش می‌یابد.
    - مشروعیت ۱۰٪ کمتر می شود.
    - هر ۵ سال تشکل اتحادیه کارگران ۵٪ کمتر می‌شود.
  - اگر قانون نهادهای نظارتی یا حقوق حمایتی تصویب شود، اعتصاب موفق می‌شود و تاثیرگذاری کارگران و ماشین‌کاران تا پایان بازی ۵٪ بیشتر می‌شود.
  - به محض اینکه هر کدام از شرط‌ها دیگر برقرار نباشد، اعتصاب شکست می‌خورد.
- محدودیت: حداکثر ۳ بار در بازی با فاصله حداقل ۱۰ سال.

#### کار شرافتمندانه

- شروط:
  - رضایت کارگران یا ماشین‌کاران بیشتر از ۵٪+ باشد و هیچ‌کدام کمتر از ۰٪ نباشد.
  - اتحادیه کارگران اپوزیسیون نباشد.
  - مشروعیت حداقل ۶۰٪‌ باشد.
- تاثیرات:
  - تولید تمام کارخانه‌ها و معادن به مدت ۵ سال ۱۰٪ بیشتر می‌شود.
  - گرایش همه اقشار به اتحادیه کارگران به مدت ۵ سال ۵۰٪ بیشتر می‌شود.
- محدودیت: هر ۵ سال حداکثر ۱ بار.

# پایان بازی

بازی در یکی از ۳ حالت زیر به پایان می‌رسد:

- به سال ۱۹۰۰ برسیم (۲۰ راند پشت سر بگذاریم).
- پیشرفت به ۱۰۰٪ برسد.
- کشور تجزیه شود.

در حالت تجزیه کشور، هیچ گروهی برنده نمی‌شود. اما در ۲ حالت اول، امتیاز هر گروه مطابق زیر محاسبه می‌گردد. تمام گروه‌ها به نسبت نفوذشان امتیاز می‌گیرند و هر گروه نسبت به میزان نهایی نشانگر خاصی نیز امتیاز اضافی دریافت می‌کند. همچنین به ازای هر راند که قوانین خاصی مصوب بوده، امتیازی به هر گروه داده می‌شود. قوانین آغازین در ۳ راند اول امتیازی ندارند.

### تمام گروه‌ها

- - ۴ امتیاز به ازای هر ۱٪ نفوذ در پایان بازی تا حداکثر ۱۰۰ امتیاز.

### اربابان

- - ۱ امتیاز به ازای هر ۲٪ اعتبار اشرافی تا حداکثر ۵۰ امتیاز.
    - ۳-۵ امتیاز به ازای هر راند که قوانین زیر مصوب باشند:
      - نوع حکومت: پادشاهی (۵)، مشروطه (۳)
      - اصلاحات ارضی: زمین‌داری فئودالی (۵)، زارع مستاجر (۳)
      - مدل نظامی: سربازگیری (۳)
      - دیوان‌سالاری: دیوان‌سالاری موروثی (۳)
      - توزیع قدرت: حق رای بر اساس مالکیت (۵)، الیگارشی (۳).
    - ۵۰ امتیاز اگر بازگشت به پادشاهی در طول بازی انجام شده باشد.

### مذهبیون

- - ۱ امتیاز به ازای هر ۲٪ تعصب دینی تا حداکثر ۵۰ امتیاز.
    - ۳-۵ امتیاز به ازای هر راند که قوانین زیر مصوب باشند:
      - رابطه دین و حکومت: دین رسمی (۵)، آزادی عقیده (۳)
      - سیستم آموزشی: مدارس مذهبی (۳)
      - نوع حکومت: پادشاهی (۵)، دین‌سالاری (۳)
      - آزادی بیان: سانسور عقاید (۵)، ممنوعیت اعتراض (۳)
      - حقوق زنان: سرپرستی قانونی (۳)
    - ۵۰ امتیاز اگر انقلاب مذهبی در طول بازی انجام شده باشد.

### نیروهای مسلح

- - ۱ امتیاز به ازای هر ۵ قدرت نظامی تا حداکثر ۵۰ امتیاز.
    - ۳-۵ امتیاز به ازای هر راند که قوانین زیر مصوب باشند:
      - مدل نظامی: ارتش حرفه‌ای (۵)، خدمت سربازی (۳).
      - نیروی انتظامی: پلیس اختصاصی (۳)، پلیس نظامی (۵).
      - امنیت داخلی: گارد ملی (۵)، پلیس مخفی (۳)
      - مالیات: مالیات سرانه (۳)
      - آزادی بیان: ممنوعیت اعتراض (۳)
    - ۵۰ امتیاز اگر نیروهای مسلح در بازی تصرف قدرت کرده باشند.

### روستاییان

- - 1 امتیاز به ازای هر ۵۰ هزار نفر رعیت یا کشاورز، تا حداکثر ۵۰ امتیاز.
    - ۳-۵ امتیاز به ازای هر راند که قوانین زیر مصوب باشند:
      - اصلاحات ارضی: اسکان کشاورزان (۵)، کشاورزی اشتراکی (۳).
      - سیستم اقتصادی: زراعت‌گرا (۵)، ممنوعیت صنعت (۳).
      - مدل نظامی: گارد ملی (۵)
      - مالیات: مالیات بر مصرف (۳)
      - تجارت خارجی: انزواگرایی (۳)، حمایت داخلی (۳)
    - ۵۰ امتیاز اگر در طول بازی حداقل ۳ نوع حکومت یا بیشتر داشته باشیم.

### سرمایه‌داران

- - ۱ امتیاز به ازای هر بنگاه تا حداکثر ۵۰ امتیاز.
    - ۳-۵ امتیاز به ازای هر راند که قوانین زیر مصوب باشند:
      - سیستم اقتصادی: اقتصاد آزاد (۵) یا مداخله‌گرا (۳)
      - تجارت خارجی: تجارت آزاد (۵) یا سوداگرایی (۳).
      - مالیات: مالیات سرانه (۵)، مالیات بر زمین (۳)
      - حقوق کارگران: بدون قانون (۳)
      - سیستم آموزشی: مدارس خصوصی: (۳)
    - ۵۰ امتیاز اگر ثروت تاجران در پایان بازی بیشتر از ۴۰ باشد.

### خرده‌بورژوازی

- - ۱ امتیاز به ازای هر ۱٪ تعادل اجتماعی بالای ۵۰٪، تا حداکثر ۵۰ امتیاز.
    - ۳-۵ امتیاز به ازای هر راند که قوانین زیر مصوب باشند:
      - دیوان‌سالاری: دیوان‌سالاری انتخابی (۵)، دیوان‌سالاری انتصابی (۳)
      - مالیات: مالیات تناسبی (۵)، مالیات سرانه (۳).
      - امنیت داخلی: گارد ملی ( ۵)، پلیس مخفی (۳).
      - نیروی انتظامی: پلیس اختصاصی (‌۵)، پلیس نظامی (۳).
      - توزیع قدرت: خودکامگی (۳)
      - نوع حکومت: دین‌سالاری (۳)
    - ۱۰ امتیاز به ازای هر گروهی که در بازی حاکم شده‌ (به جز دو گروه حاکم اول) تا ۵۰ امتیاز.

### روشنفکران

- - ۱ امتیاز به ازای هر ۱٪ نرخ سواد عمومی کشور، تا حداکثر ۵۰ امتیاز.
    - ۳-۵ امتیاز به ازای هر راند که قوانین زیر مصوب باشند:
      - رابطه دین و حکومت: جدایی کامل (۵)، آزادی عقیده (۳).
      - توزیع قدرت: حق رای مشروط (۳)، حق رای همگانی (۵).
      - حقوق زنان: حق رای زنان (۵)، حق مالکیت یا کار زنان (۳)
      - آزادی بیان: حمایت از آزادی بیان (۵)، حق تجمع (۳).
      - نوع حکومت: جمهوری (۳).
      - امنیت داخلی: آزادی‌ تضمینی (۳).
    - ۵۰ امتیاز اگر قبل از ۱۹۰۰ پیشرفت به ۱۰۰٪ برسد.

### اتحادیه کارگران

- - ۱ امتیاز به ازای هر ۲٪ تشکل تا حداکثر ۵۰ امتیاز.
    - ۳-۵ امتیاز به ازای هر راند که قوانین زیر مصوب باشند:
      - سیستم اقتصادی: مالکیت مشترک (۵)، اقتصاد دستوری (۳)
      - آزادی بیان: حمایت از آزادی بیان (۵)، حق تجمع (۳).
      - توزیع قدرت: حق رای همگانی (۳)
      - حقوق کارگران: حقوق حمایتی (۵) یا نهادهای نظارتی (۳)
      - مالیات: مالیات تصاعدی (۵) یا مالیات تناسبی (۳)
    - ۵۰ امتیاز اگر در طول بازی انقلاب سرخ رخ داده باشد.
